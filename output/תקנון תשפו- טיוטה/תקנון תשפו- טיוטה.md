**נהלי הוראה ולימודים אוניברסיטאיים**

**הקדמה**

נהלי ההוראה והלימודים נועדו להסדיר את מירב הנושאים המנהליים-אקדמיים המשותפים לכל תלמידי האוניברסיטה בנוגע ללימודיהם לתארים בוגר ומוסמך.

הנהלים נקבעו על ידי ועדת נה"ל שהיא ועדת ההוראה האוניברסיטאית. נהלים נוספים, הנוגעים ללימודים בפקולטות השונות, נקבעים ומתפרסמים על ידי הפקולטות.

סעיפים מנהלי הוראה ולימודים, המטופלים בפקולטה באופן שונה מהקבוע בתקנון המשותף, מוצגים בשנתון הפקולטה באופן שמבחין אותם מהתקנון הכללי.

עניינים שהתקנון איננו מכסה או עניינים חריגים, בין אם הם עניינים עקרוניים או שנוגעים לקבוצת תלמידים או לתלמיד בודד, יובאו לדיון במוסדות הפקולטה, וזו תעבירם, במידת הצורך, להכרעתו של יו"ר ועדת נה"ל.

יו"ר ועדת נה"ל משמש גם כערכאה לערעורים על החלטות הפקולטה בתחומי אחריותה של ועדת נה"ל.

הערה:

בכל מקום שכתוב "תלמיד" הכוונה גם לתלמידה.

בכל מקום שכתוב "פקולטה" הכוונה גם לבית ספר.

בכל מקום שכתוב "דיקן" הכוונה גם לראש בית ספר.

תוכן עניינים

[1.   תלמיד באוניברסיטה העברית 7](#_Toc83818112)

[1.1  הגדרה 7](#_Toc83818113)

[1.2  תחולה 7](#_Toc83818114)

[1.3  **תעודת סטודנט** 7](#_Toc83818115)

[1.4  **שכר-לימוד** 7](#_Toc83818116)

[1.5  **תלמיד מן המניין** 7](#_Toc83818117)

[1.6  משלים למחקר 7](#_Toc83818118)

[1.7  **תלמיד ללימודי הכנה ל"מוסמך"** 7](#_Toc83818119)

[1.8  **תלמיד מיוחד שלא לקראת תואר** 8](#_Toc83818120)

[1.9  תלמיד על תנאי לתואר "בוגר" 8](#_Toc83818121)

[1.10 שיוך פקולטאי ומעבר מפקולטה לפקולטה 8](#_Toc83818122)

[1.11 תלמיד המשתתף בתכנית לחילופי סטודנטים 8](#_Toc83818123)

[1.12 תלמיד הזכאי להתאמות 8](#_Toc83818124)

[2. תארים 10](#_Toc83818125)

[2.1.  תואר "בוגר אוניברסיטה" (תואר ראשון) 10](#_Toc83818126)

[2.2.  תואר "מוסמך אוניברסיטה" (תואר שני) 10](#_Toc83818127)

[2.3. תואר "דוקטור לפילוסופיה" (Ph.D.) ו"דוקטור למשפטים" (LL.D.) 10](#_Toc83818128)

[2.4. "דוקטור לרפואה" (M.D.) ו"דוקטור לרפואת שיניים" (D.M.D) 10](#_Toc83818129)

[2.5.  "דוקטור לרפואה וטרינרית" (D.V.M.) 10](#_Toc83818130)

[2.6 "דוקטור לרוקחות קלינית" (Pharm.D.) 10](#_Toc83818131)

[2.7 לימודי "תעודה" (Diploma) 11](#_Toc83818132)

[3. מסלול הלימודים 12](#_Toc83818133)

[3.1  מסלול הלימודים לתואר "בוגר" (תואר ראשון) 12](#_Toc83818134)

[3.2  מסלול הלימודים לתואר "מוסמך" (תואר שני) 12](#_Toc83818135)

[3.3  מסלול ישיר לתואר "דוקטור" 12](#_Toc83818136)

[3.4  גופי ידע 12](#_Toc83818137)

[4. רישום תוכנית לימודים 13](#_Toc83818138)

[4.1   תוכנית הלימודים (טופס לימודים) 13](#_Toc83818139)

[4.2    שינויים בתוכנית הלימודים 13](#_Toc83818140)

[4.3   לוח זמנים להגשת תוכנית לימודים וטופס שינויים 13](#_Toc83818141)

[5.   לימודי חובה כלל-אוניברסיטאיים 15](#_Toc83818142)

[5.1  לימודי עברית 15](#_Toc83818143)

[5.2  לימודי אנגלית 15](#_Toc83818144)

[5.3 אבני פינה 16](#_Toc83818145)

[5.4 חובת לימוד קורסים בשפה האנגלית במסגרת לימודי הבוגר 16](#_Toc83818146)

[5.5 קבלת נ"ז בגין מעורבות חברתית 16](#_Toc83818147)

[6. קורסים 17](#_Toc83818148)

[6.1   **קורסים** 17](#_Toc83818149)

[6.2 חובת השתתפות בקורסים 17](#_Toc83818150)

[6.3  מכסת הקורסים 18](#_Toc83818151)

[6.4  קורסים עודפים 18](#_Toc83818152)

[6.5   קורסים מאוחסנים 18](#_Toc83818153)

[6.6 קורסים מוגבלי משתתפים 19](#_Toc83818154)

[6.7  קורסים חופפים וקורסים חליפים 19](#_Toc83818155)

[6.8  משקל קורס 19](#_Toc83818156)

[6.9 סוגי פעילויות ההוראה 19](#_Toc83818157)

[6.10  נקודות זכות 19](#_Toc83818158)

[**6.11** קורסי קיץ 20](#_Toc83818159)

[7. בחינות וציונים 21](#_Toc83818160)

[7.1  תנאים להשתתפות בבחינה 21](#_Toc83818161)

[7.2 מועדי הבחינות, קביעת לוח הבחינות ופרסומו 21](#_Toc83818162)

[7.3  שאלוני הבחינות 22](#_Toc83818163)

[7.4 מועד בחינה מיוחד 22](#_Toc83818164)

[7.5  ניהול הבחינה 24](#_Toc83818165)

[7.6 התאמות מיוחדות: 25](#_Toc83818166)

[7.7  בדיקת הבחינות 26](#_Toc83818167)

[7.8  פרסום ציונים 27](#_Toc83818168)

[7.9  סולם הציונים: 27](#_Toc83818169)

[7.10 ערעורים על ציוני בחינות 28](#_Toc83818170)

[7.11  שמירת בחינות והחזרתן 28](#_Toc83818171)

[7.12  בחינות בעל פה 28](#_Toc83818172)

[7.13  בחינות בית 28](#_Toc83818173)

[7.14 בחינות ביניים/בחנים 29](#_Toc83818174)

[8.  מטלות בכתב 30](#_Toc83818175)

[8.1  אופן ההגשה 30](#_Toc83818176)

[8.2  מועד ההגשה 30](#_Toc83818177)

[8.3  בדיקת מטלות בכתב ומועד החזרתן 31](#_Toc83818178)

[8.4  שמירת עבודות והחזרתן 32](#_Toc83818179)

[8.5   ערעור על ציון בעבודה 32](#_Toc83818180)

[8.6 אחריות התלמיד לעבודתו 32](#_Toc83818181)

[9.1   ציונים הנכללים בממוצע 34](#_Toc83818182)

[9.2   ציונים שאינם נכללים בממוצע 34](#_Toc83818183)

[10. חזרה על קורס 35](#_Toc83818184)

[10.1 **זכאות** 35](#_Toc83818185)

[10.2 פטור מחובות שוטפים 35](#_Toc83818186)

[10.3 ציון הקורס במקרה של חזרה על קורס 35](#_Toc83818187)

[10.4 הגבלת זכות החזרה על קורסים 35](#_Toc83818188)

[11. תנאי מעבר 36](#_Toc83818189)

[11.1 קורסי החובה והציונים הנדרשים בקורסים 36](#_Toc83818190)

[12. משך הלימודים, הפסקת לימודים וחידושם 37](#_Toc83818191)

[12.1  משך הלימודים 37](#_Toc83818192)

[12.2 ביטול לימודים 37](#_Toc83818193)

[12.3 רישום מחדש– לתלמידים חדשים 37](#_Toc83818194)

[12.4 חידוש לימודים - לתלמידים ותיקים 37](#_Toc83818195)

[13. זיכויים אקדמיים 38](#_Toc83818196)

[**13.1  ההחלטה בדבר הכרה בלימודים מתחום אחר באוניברסיטה או מחוצה לה, היא בידי ועדת ההוראה של הפקולטה.** 38](#_Toc83818197)

[**13.2  קורסים מתחום אחר באוניברסיטה העברית שהוכרו לצורך המשך לימודים, יחושבו במלוא משקלם וציוניהם ייכללו בממוצע הציונים לתואר או ידווחו כ"זיכוי", מבלי שייכללו בממוצע (לפי החלטת הפקולטה).** 38](#_Toc83818198)

[**13.3  קורסים ממוסדות אחרים להשכלה גבוהה שהוכרו לצורך המשך לימודים באוניברסיטה העברית, ידווחו כ"זיכוי" ללא ציון ולא ייכללו בממוצע הציונים לתואר.** 38](#_Toc83818199)

[13.5  זיכויים אקדמיים לתואר "מוסמך" 39](#_Toc83818200)

[14. זכאות לתואר 40](#_Toc83818201)

[**14.1** תנאי זכאות 40](#_Toc83818202)

[14.2 חישוב ציון הגמר לתואר 40](#_Toc83818203)

[14.3 מועד זכאות: 41](#_Toc83818204)

[14.4 סופיות ציוני גמר ותעודות. 41](#_Toc83818205)

[14.5 הגדרה מילולית של ציון הגמר לתואר בתעודה ("בוגר" ו"מוסמך"): 41](#_Toc83818206)

[14.6 דיפלומות 42](#_Toc83818207)

[15. אישורי לימודים ותדפיסי ציונים מסוגים שונים 43](#_Toc83818208)

[15.1  "תדפיס ציונים" 43](#_Toc83818209)

[15.2  אישור לימודים כללי 43](#_Toc83818210)

[15.3  תעודת גמר ואישור זכאות לתואר 44](#_Toc83818211)

[15.4  תשלום עבור אישורים 44](#_Toc83818212)

[16**. תלמידים מצטיינים** 45](#_Toc83818213)

[**16.2** תלמידים מצטיינים לתואר בוגר 45](#_Toc83818214)

[16.3 תלמידים מצטיינים לתואר מוסמך 47](#_Toc83818215)

[17. העברת מידע על סטודנטים 49](#_Toc83818216)

[17.1 **כללי** 49](#_Toc83818217)

[17.2  העברת מידע פרטני על הסטודנט 49](#_Toc83818218)

[17.3  העברת מידע סטטיסטי של קבוצות סטודנטים 49](#_Toc83818219)

[17.4  **אחריות** 50](#_Toc83818220)

[17.5  **תשלום** 50](#_Toc83818221)

[18. זכויות יוצרים של תלמידים 51](#_Toc83818222)

[18.1  זכויות יוצרים של תלמידים 51](#_Toc83818223)

[18.2 זכויות יוצרים ביחס לחומרי לימוד 51](#_Toc83818224)

[19.1 סטודנט רשאי לערער על ציון בבחינה, במטלה אקדמית או בקורס 52](#_Toc83818225)

[19.2 תלונה על חריגה מנהלי הוראה ולימודים 52](#_Toc83818226)

[19.3 ערעור על הפסקת לימודים 52](#_Toc83818227)

[19.4 תלונה על רקע אישי 52](#_Toc83818228)

[19.5 פניה בעניין התאמות אישיות 52](#_Toc83818229)

[19.6 תלונות לנציב לקבילות סטודנטים 53](#_Toc83818230)

[19.7 תלונות בעניין הטרדה מינית 53](#_Toc83818231)

[19.8 תלונות משמעת נגד חברי סגל אקדמי/מינהלי/סטודנטים 53](#_Toc83818232)

[19.9 תלונות למבקר האוניברסיטה 53](#_Toc83818233)

[20 חובות המורה בנושאי הוראה ובחינות 54](#_Toc83818234)

[20.1 בחינות, עבודות וציונים 54](#_Toc83818235)

[20.2  נוכחות מורים 55](#_Toc83818236)

[20.3 סיוע לתלמידים המשרתים במילואים 56](#_Toc83818237)

[נספח א': השתתפות בתכניות לחילופי סטודנטים 58](#_Toc83818238)

[נספח ב': התאמות בשל קשיים בשפה העברית 62](#_Toc83818239)

[נספח ג': התאמות בשל לקויות למידה 63](#_Toc83818240)

[נספח ד': התאמות בנסיבות הורות 64](#_Toc83818241)

[אגפי ביטחון בקמפוסים השונים: 69](#_Toc83818242)

[**7.  חונכות ומרתונים** שגיאה! הסימניה אינה מוגדרת.](#_Toc83818243)

[נספח ו': לימודי עברית 77](#_Toc83818244)

[נספח ז': לימודי אנגלית 78](#_Toc83818245)

[נספח ח': התאמות בגין ליקויי ראיה 79](#_Toc83818246)

# 1.   תלמיד באוניברסיטה העברית

## 1.1  הגדרה

**תלמיד באוניברסיטה העברית הוא מי שממלא אחר התנאים הבאים:**

1.1.1  התקבל לאוניברסיטה בהתאם לכללי הקבלה המפורטים ב"מדריך לנרשם" ושילם מקדמת מימוש.

1.1.2   הגיש תכנית לימודים על לפי הכללים הנהוגים בה (ראה פרק “רישום תכנית לימודים").

## 1.2  **תחולה**

מי שהוגדר כתלמיד בשנת לימודים מסוימת ולא ביטל לימודים נשאר במעמד זה עד פתיחת שנת הלימודים שלאחריה.

## 1.3  **תעודת סטודנט**

תלמיד שמילא את התנאים בסעיף 1.1, יקבל תעודת סטודנט דיגיטלית. התעודה מקנה לתלמיד זכות לשאול ספרים מספריות האוניברסיטה וליהנות משירותים העומדים לרשות התלמידים באוניברסיטה.

## 1.4  **שכר-לימוד**

הכללים לחישוב שכ"ל ותשלומים אחרים, מפורטים באתר האינטרנט של [אגף מנהל סטודנטים](https://studentsadmin.huji.ac.il/)

1.4.1  חובת התשלום: תלמיד חייב להסדיר את תשלומי שכר הלימוד לאוניברסיטה במלואם ובמועדם.

1.4.2  המערכת הממוחשבת תחסום מידע לתלמידים ולא תאפשר קבלת ציונים ו/או הפקת אישורים לתלמידים שלא ישלמו שכר לימוד כנדרש. פרטים נוספים ראה באתר [אגף מנהל סטודנטים](https://studentsadmin.huji.ac.il/)

## 1.5  **תלמיד מן המניין**

כל תלמיד העונה על ההגדרה בסעיף 1.1.2, הוא תלמיד מן המניין באוניברסיטה העברית.

## 1.6  **משלים למחקר**

תלמיד (בדרך כלל בעל תואר מוסמך במסלול עיוני) המבקש להכשיר את עצמו ללימודים לקראת תואר דוקטור, והלומד לצורך זה לפי חובות שהוטלו עליו על ידי הגוף המוסמך לכך בפקולטה.

1.6.1    "משלים למחקר" שעמד בהצלחה בדרישות הפקולטה יוכל להגיש את מועמדותו ללימודים לקראת תואר דוקטור וזאת תישקל על ידי הרשות לתלמידי מחקר כמקובל.

1.7 מתמחה

## 1.8  **תלמיד ללימודי השלמה ל"מוסמך"**

1.8.1  תלמיד בעל תואר בוגר שאינו עומד בכל תנאי הקבלה למוסמך עקב ציון גמר לבוגר שאינו מספק, אך הוא בתחום 5 נקודות מתחת לציון הנדרש, רשאי לפנות לפקולטה בבקשה להתקבל ללימודי הכנה למוסמך. אם יתקבל, יידרש ללמוד קורסים מרמת הבוגר בהיקף ובציון שייקבעו בפקולטה.

1.8.2   ללימודי הכנה למוסמך יכול להתקבל גם מועמד שלמד לתואר בוגר בתחום שונה והוא נדרש להשלים לימודים בהיקף משתנה לפי דרישות הפקולטה.

הפקולטה רשאית לאשר לתלמיד במעמד זה ללמוד, בנוסף על לימודי ההכנה, גם קורסים מרמת המוסמך בהיקף מרבי של 12 נ"ז לשנה. אם ישלים התלמיד בהצלחה את לימודי ההכנה למוסמך ויתקבל ללימודי המוסמך, יוכרו קורסים אלה כחלק מלימודי המוסמך.

## 1.9  **תלמיד מיוחד שלא לקראת תואר**

הוא תלמיד שהתקבל לאוניברסיטה לתכנית לימודים שלא לקראת תואר. תלמיד מיוחד ילמד בקורסים של תכניות הלימודים הרגילות.

1.9.1  התלמיד יתקבל במעמד מיוחד, רק אם עמד בתנאי הקבלה שנקבעו למעמד זה בפקולטה.

1.9.2 התלמיד יתקבל למעמד זה לשנה אחת.

1.9.3 התלמיד רשאי לבקש אישור מוועדת ההוראה של הפקולטה להמשיך את לימודיו מעבר לשנת לימודים אחת.

1.9.4 תלמיד רשאי לבקש מוועדת ההוראה של הפקולטה לעבור ללימודים לקראת תואר. ועדת הוראה תחליט אם ואלה קורסים מלימודיו כתלמיד מיוחד יוכרו כחלק מלימודיו לתואר.

## 1.10  **תלמיד על תנאי לתואר "בוגר"**

1.10.1 מועמד שהתקבל כתלמיד על תנאי עד שישלים נתון חסר בלוחות זמנים שנקבעו לכך.

1.10.2 חובותיו וזכויותיו של תלמיד על תנאי, זהות לאלו של תלמיד מן המניין .

## 1.11 שיוך פקולטאי

1.11.1 הפקולטה היא המסגרת הארגונית שבה פועלים חוגים מדיסציפלינות קרובות. הפקולטה אחראית על הנושאים האקדמיים והמנהליים המשותפים לחוגיה. הפקולטה קובעת כללי לימודים, שהם נוספים על הכללים האוניברסיטאיים. הפקולטה מטפלת בעניינים אקדמיים-אדמיניסטרטיביים בנוגע לתלמיד במהלך לימודיו, כגון חריגים במבנה הלימודים, מועדים מיוחדים לבחינות, הצטיינות בלימודים, והיא המעניקה לתלמיד את תעודת התואר עם סיום הלימודים.

1.11.2 ככלל, תלמיד "שייך" לפקולטה האחראית על חוג לימודיו.

1.11.3 תלמיד הלומד לקראת תואר אחד בשני חוגים שכל אחד מהם מפקולטה אחרת, שיוכו לפקולטה ייבחר באופן אוטומטי לאחת משתי פקולטות על פי שיקולי המערכת.

## 1.12 תלמיד המשתתף בתכנית לחילופי סטודנטים

תלמיד לתואר או תלמיד מיד לאחר השלמת לימודי הבוגר או המוסמך המשתתף בתכנית לחילופי סטודנטים.

ראה נהלי ההשתתפות בתכניות לחילופי סטודנטים המפורטים **בנספח א'**

## 1.13 תלמיד הזכאי להתאמות

תלמיד מין המניין עשוי להיות זכאי להתאמות מיוחדות בשל נסיבות אישיות קבועות או חולפות. ההתאמות להן יהיה זכאי תלמיד אינן מצטברות ותלמיד יהיה זכאי להתאמה המעניקה לו את מירב הזכויות בכל נושא. כך לדוגמא, תוספת הזמן בבחינות תהיה הארוכה מבין ההתאמות שאושרו לתלמיד מהסיבות השונות.

1.13.1 התאמות בשל קשיים בשפה העברית –

תלמיד המתקשה בשפה העברית והמבקש לקבל התאמות על פי הנסיבות המפורטות בנספח ב', יוכל לראות אישור זה דרך מידע האישי (ההתאמות בבחינות מופיעות בסעיף 7.6.1 **ובנספח ב'**.)

1.13.2 התאמות בשל לקויות למידה –

תלמיד המבקש התאמות בגין לקות למידה, יגיש בקשה ליחידה האוניברסיטאית לאבחון ולתמיכה בתלמידים עם לקויי למידה (להלן: היחידה). התלמיד יגיש את בקשתו במהלך החודש הראשון ללימודיו באוניברסיטה העברית או עד חודש מתאריך האבחון, לפי המאוחר.

נהלי ההתאמות בשל לקויות למידה מפורטים בסעיף 7.6.2 **ובנספח ג'**.

1.13.3

התאמות בנסיבות הורות –

תלמידות הנמצאות בהריון או להבדיל, לאחר הפלה, ותלמידים ותלמידות לאחר לידה, אימוץ או קבלת ילד למשמורת כהורה מיועד או כהורה במשפחת אומנה או העוברים טיפולי פוריות, והמבקשים לקבל התאמות יגישו בקשה לרכזת מגדר והורות בדיקנט הסטודנטים. ראה נהלי הפנייה ומידע נוסף **בנספח ד'** וב- <http://studean.huji.ac.il/?cmd=ease.110>

1.13.4 התאמות למשרתים במילואים –

תלמיד שנעדר בשל שירות מילואים ומבקש לקבל התאמות, יגיש בקשה לרכז המילואים בדיקנט הסטודנטים. הנחיות לפנייה, זכויות הזכאים ותפקידי רכז ההתאמות מפורטים **בנספח ה'** וב- <http://studean.huji.ac.il/?cmd=miluim.78>

1.13.5 התאמות בשל לקות ראייה/עיוורון –

תלמיד המבקש התאמות בשל לקות ראייה/עיוורון, יגיש בקשה לרכזת הרווחה במרכז הלמידה לעיוור של דיקנט הסטודנט. נהלי התאמות בשל לקות ראייה / עיוורון מפורטים בנספח ח'.

1.13.6- התאמות בנסיבות רפואיות ונפשיות

תלמיד המבקש התאמות בשל נסיבות רפואיות או נפשיות יגיש בקשה ליחידת הנגישות בדיקנט הסטודנטים.

**1.14** תלמיד במעמד של סטאז’ר לרפואה זכאי לקבל אישור לימודים.

#

# **2. תארים**

## 2.1.  תואר "בוגר אוניברסיטה" (תואר ראשון)

במדעי הרוח, במדעי החברה או במדעי הרוח והחברה ,במנהל עסקים, קרימינולוגיה (B.A) חוג למדעי הקוגניציה והמוח וחוג לסטטיסטיקה ומדע הנתונים (.B.Sc); בעבודה סוציאלית (.B.S.W); במשפטים (LL.B.); במדעי הטבע, הנדסה ומדעי המחשב (.B.Sc); ברוקחות B.Sc.Pharm).); בסיעוד (B.S.N.); בריפוי בעיסוק (B.O.T.); במדעי החקלאות (.B.Sc.Agr); במדעי הרפואה (.B.Med.Sc); במדעי הרפואה הבסיסיים (.B.Sc.Med); במדעי התזונה (.B.Sc.Nutr); במדעי הטבע בשיתוף האקדמיה למוסיקה ולמחול (.B.Sc.Mus)\*; במדעי הרוח והחברה בשיתוף האקדמיה למוסיקה ולמחול (מגמת מוסיקה) (.B.A.Mus)\*; במדעי הרוח והחברה בשיתוף עם האקדמיה למוסיקה ולמחול (מגמת מחול) (.B.A.Dance).\*
הלימודים לתואר בוגר נמשכים שלוש שנים, להוציא משפטים, ריפוי בעיסוק ורוקחות , חשבונאות שבהם נמשכים הלימודים שלוש שנים וחצי, הנדסה וסיעוד -  ארבע שנים.

\*תקף לסטודנטים שהתחילו את לימודיהם עד תשפ"ב.

## 2.2.  תואר "מוסמך אוניברסיטה" (תואר שני)

במדעי הרוח, בקרימינולוגיה,  במדעי החברה (.M.A); במנהל עסקים (.M.B.A); בעבודה סוציאלית (.M.S.W); במדעי הטבע, הנדסה ומדעי המחשב (.M.Sc) הניתן גם בפקולטה לרפואה ובביה"ס לרוקחות; בריפוי בעיסוק ( M.Sc.OT.) ; במשפטים (.LL.M); במדעי הספרנות (.M.L.S); בבריאות הציבור (.M.P.H); במדעי החקלאות (.M.Sc.Agr); במדעי הרוח בשיתוף עם האקדמיה למוסיקה (.M.A.Mus);  במדעי התזונה (.M.Sc.Nutr); במדעי הרוח בשיתוף עם "בצלאל"(.M.F.A).
הלימודים לתואר "מוסמך" מיועדים לבעלי תואר "בוגר" שהשיגו ציונים מתאימים והם נמשכים שנתיים.

## 2.3. **תואר "דוקטור לפילוסופיה" (Ph.D.) ו"דוקטור למשפטים" (LL.D.)**

הלימודים לתואר דוקטור מיועדים לבעלי תואר מוסמך שסיימו את לימודי המוסמך בהישגים טובים מאוד. הלימודים נמשכים תקופה מינימאלית של שנתיים רצופות. עיקרם ביצוע מחקר מקורי במסגרת האוניברסיטה העברית וסיכומו כחיבור שיוגש לשיפוט ברשות לתלמידי מחקר.

## 2.4. **"דוקטור לרפואה" (M.D.) ו"דוקטור לרפואת שיניים" (D.M.D)**

לימודי רפואה ורפואת שיניים נמשכים שש שנים. בביה"ס לרפואה חייב סטודנט להשלים גם שנת עבודה מעשית (סטאז') לאחר תום 6 שנות הלימוד.

## 2.5.  **"דוקטור לרפואה וטרינרית" (D.V.M.)**

הלימודים מיועדים למועמדים בעלי תואר בוגר בתחום מדעי החיים (פירוט נוסף ראה ב"מדריך לנרשם").  לימודי רפואה וטרינרית במסגרת בי"ס לרפואה וטרינרית בפקולטה למדעי החקלאות, מזון ואיכות הסביבה נמשכים 4 שנים.

## 2.6 "דוקטור לרוקחות קלינית" (Pharm.D.)

הלימודים מיועדים למועמדים בעלי תואר בוגר ברוקחות או בכימיה או בתחומים קרובים (פירוט נוסף ראה ב"מדריך לנרשם"). לימודים לתואר דוקטור לרוקחות קלינית מתקיימים במסגרת בית הספר לרוקחות בפקולטה לרפואה ונמשכים 3 שנים.

## **2.7 לימודי "תעודה" (Diploma)**

לימודי תעודה מיועדים לבעלי תואר ראשון. יוצאים מכלל זה לימודי תעודת ההוראה, לימודי התעודה בסטטיסטיקה ולימודי תעודה בעריכת לשון, שניתן להתחיל אותם במהלך לימודי התואר הראשון. הלימודים נמשכים שנה או שנתיים, לפי סוג התעודה (פירוט בשנתונים).

# 3. **מסלול הלימודים**

## 3.1  **מסלול הלימודים לתואר "בוגר" (תואר ראשון)**

מסלול הלימודים לתואר בוגר מתקיים בפקולטות השונות ביחידות אקדמיות המרכזות תחומי ידע ייחודיים. בהתאם לפקולטת האם, ניתן לבחור באחד השילובים הבאים:

תכנית לימודים במתכונת חד-חוגית

תכנית לימודים במתכונת דו-חוגית

תכנית לימודים לשני תארים במתכונת חד חוגית כל אחד (תואר כפול)

תכנית לימודים במתכונת לימודים חד חוגית בשילוב עם חוג נוסף (החוג הנוסף במתכונת דו-חוגית)

ייתכנו שילובים נוספים, פירוט באתר האוניברסיטה במרשתת-

<http://info.huji.ac.il/general-information?cat=870&in=0>

## 3.2  **מסלול הלימודים לתואר "מוסמך"** (תואר שני)

הלימודים לתואר מוסמך מתנהלים בשני מסלולים: מסלול עיוני ומסלול מחקרי בו נדרש התלמיד להגיש עבודת גמר או עבודה סמינריונית בעלת אופי מחקרי (לפי דרישת הפקולטה) כתנאי לקבלת התואר.

פרטים נוספים- באתרים של הפקולטות השונות וכן בדפי ה"תקנונים ונהלים" באתר של הרשות לתלמידי מחקר (<http://www.research-students.huji.ac.il/>).

## 3.3  **מסלול ישיר לתואר "דוקטור"**

תלמיד שסיים את לימודי הבוגר בציון מתאים, יכול לבחור במסלול ישיר לתואר דוקטור. פירוט תנאי הקבלה, מהלך המסלול ותנאי המעבר למעמד של תלמיד דוקטור – ראה שנתוני הפקולטות. במהלך לימודיו במסלול הישיר זכאי התלמיד לקבל תואר מוסמך, לאחר שעמד בדרישות שקבעה הפקולטה.

## 3.4  **גופי ידע**

3.4.1 בחלק מתכניות הבוגר ישנן "חטיבות", שהן גופי ידע . פרוט לגבי היקף נמצא [באתר מנהל אקדמי](https://academic-secretary.huji.ac.il/%D7%AA%D7%90%D7%A8%D7%99%D7%9D-%D7%95%D7%9E%D7%A1%D7%9C%D7%95%D7%9C%D7%99%D7%9D-%D7%94%D7%92%D7%93%D7%A8%D7%95%D7%AA-%D7%95%D7%A0%D7%94%D7%9C%D7%99%D7%9D)

3.4.2 בחלק מתכניות המוסמך קיימות "מגמות" ו"התמחויות". פרוט לגבי היקף נמצא [באתר מנהל אקדמי](https://academic-secretary.huji.ac.il/%D7%AA%D7%90%D7%A8%D7%99%D7%9D-%D7%95%D7%9E%D7%A1%D7%9C%D7%95%D7%9C%D7%99%D7%9D-%D7%94%D7%92%D7%93%D7%A8%D7%95%D7%AA-%D7%95%D7%A0%D7%94%D7%9C%D7%99%D7%9D)

3.4.3 בחלק מתוכניות הלימודים ישנם גופי ידע נוספים (כגון, "דגש", "מיקוד" או "התמחות-משנה"). פקולטה תוכל לציין את השלמת מכסת הלימודים בגופי ידע אלה בתדפיס הציונים של התלמיד אך לא בתעודה. פרוט לגבי היקף נמצא [באתר מנהל אקדמי](https://academic-secretary.huji.ac.il/%D7%AA%D7%90%D7%A8%D7%99%D7%9D-%D7%95%D7%9E%D7%A1%D7%9C%D7%95%D7%9C%D7%99%D7%9D-%D7%94%D7%92%D7%93%D7%A8%D7%95%D7%AA-%D7%95%D7%A0%D7%94%D7%9C%D7%99%D7%9D)

4. רישום תוכנית לימודיםעל התלמידים לבחור, לקראת ראשיתה של כל שנת לימודים, בקורסים הדרושים כדי להתקדם כראוי במסלול הלימודים שלהם.
ייעוץ כללי בעניינים הנוגעים למסגרת הלימודים ולנוהלי לימודים, ניתן לקבל במזכירויות של כל חוג ו/או במזכירות לענייני הוראה ותלמידים.

## 4.1   תוכנית הלימודים (טופס לימודים)

4.1.1  בתוכנית הלימודים ירשום התלמיד את כל הקורסים אותם הוא מתעתד ללמוד בכל אחד משני הסמסטרים של אותה השנה.

4.1.1.1 ככלל, אסור להירשם לקורס שבו המורה הוא בן משפחת התלמיד בדרגת קרבה ראשונה או במצב אחר של ניגוד עניינים. במקרים מיוחדים תשקול ועדת ההוראה האם, ובאלו תנאים, לאפשר רישום כזה למרות האיסור. ראו גם 7.7.6.

4.1.2  תוכנית הלימודים מקבלת תוקף עם הזנתה במערכת. בתוכניות לימודים המחייבות ייעוץ דרושה חתימתו של היועץ על גבי טופס הלימודים.

4.1.3   קורסים שנרשמו בניגוד לתקנות המפורטות בשנתון הפקולטה, לא יוכרו, גם אם התלמיד ישתתף בבחינה.

4.1.4  היקפה של תוכנית הלימודים קובע את שכר הלימוד של התלמיד באותה שנה. שכר הלימוד מוצג באתר "מידע אישי לתלמיד" באינטרנט, ובאפליקציה.

4.1.5  תלמיד המבקש לכלול בתוכנית הלימודים קורסים מחוגים או פקולטאות אחרות שאינם כלולים במסלול הלימודים נדרש לקבל אישור ממזכירות החוג לה הוא שייך וכן ממזכירות החוג בה ניתן הקורס.

4.1.6   תלמיד אשר סיים את שמיעת הקורסים לתואר וחייב עדיין מטלות כגון: בחינה, עבודה, עבודה סמינריונית, עבודת גמר למוסמך, בחינת גמר למוסמך או עבודה סמינריונית בעלת אופי מחקרי, ולא מילא את חובותיו עד ה-31 בדצמבר בשנת הלימודים העוקבת לשנה האחרונה ללימודיו, יהיה חייב בהגשת תוכנית לימודים הכוללת את כל הקורסים בהם נותרה לו חובה אקדמית. שכ"ל ייקבע בהתאם לכללים (4.1.4).

## 4.2    שינויים בתוכנית הלימודים

4.2.1  תלמיד רשאי לשנות את תוכנית הלימודים במשך תקופה מוגבלת- השבועיים הראשונים בתחילת כל סמסטר (להלן "תקופת השינויים").

שינויים בקורסים שנתיים ניתן לבצע רק בתקופת השינויים של סמסטר א'. בתקופת השינויים של סמסטר ב' ניתן לשנות רק קורסים של סמסטר ב'.

.4.2.2. קורסים אשר מתחילים שלא בתקופת השינויים ניתן יהיה לבטלם (דרך מזכירות החוג) לאחר השתתפות בשיעור אחד.

## 4.3   לוח זמנים להגשת תוכנית לימודים וטופס שינויים

4.3.1  תוכנית הלימודים תוגש לפי הנהלים, במועדים שיפורסמו באתר האוניברסיטה ובהודעות מקוונות לתלמידים.

4.3.2     תלמיד שלא הגיש תוכנית לימודים ו/או תוכנית שינויים במועד שנקבע חייב להפנות בקשה כתובה ומנומקת למזכירות ההוראה של הפקולטה/ביה"ס. אישור הבקשה (כלומר, הצטרפות מאוחרת לקורס) מותנה בקבלת אישורו של מורה הקורס.

4.3.3   לאחר המועד המותר לשינויים לא ניתן להקטין את מכסת הלימודים, לא לבטל

הרשמה לקורסים ולא להקטין את חלקיות שכר לימוד. (במקרים חריגים ניתן לפנות

[לוועדת הערעורים לעניין שכר-לימוד המעוגנת בדיקנט הסטודנטים](https://studean.huji.ac.il/book/%D7%95%D7%A2%D7%93%D7%AA-%D7%97%D7%A8%D7%99%D7%92%D7%99%D7%9D-%D7%9C%D7%A2%D7%A0%D7%99%D7%99%D7%A0%D7%99-%D7%A9%D7%9B%D7%A8-%D7%9C%D7%99%D7%9E%D7%95%D7%93)).

4.3.4 לא יוכר קורס - אף שהתלמיד למד ונבחן בו - אם לא היה רשום בתוכנית

הלימודים. הכנסת הציון לגיליון הציונים ("הכשרה") מותנית באישור הפקולטה. בכל

מקרה יחויב התלמיד בגין קורס זה בהתאם לכללים.

# 5.   לימודי חובה כלל-אוניברסיטאיים

## 5.1  **לימודי עברית**

ידיעת השפה העברית היא דרישה בסיסית מכל תלמיד באוניברסיטה העברית. תלמידים מחו"ל ותלמידים בעלי תעודת בגרות לא-ישראלית, וכן מועמדים בעלי תעודת בגרות ישראלית אשר סיימו ביה"ס תיכון ששפת ההוראה בו אינה עברית, חייבים להוכיח ידיעה מספקת בעברית, כדי להתקבל ללימודים מן המניין באוניברסיטה. אם יוכיחו שליטה טובה מאוד בשפה, יהיו פטורים מלימודי עברית, ואם לא כן, יחויבו להשתתף בשיעורי עברית במשך שנת הלימודים הראשונה שלהם, על מנת להגיע לרמת "פטור". תלמידים שעמדו בהצלחה ב"בחינה הירושלמית" הנערכת בחו"ל פטורים מלימודי עברית. כמו כן, פטורים תלמידים הלומדים בתכניות המוגדרות "תכניות באנגלית" ותלמידים שלימודי הבוגר שלהם לא בשפה העברית ולומדים כעת בתוכניות למוסמך שניתן לסיימן באנגלית.

5.1.1  תלמיד לתואר בוגר לא יתקבל לשנת לימודיו השנייה לפני שקיבל פטור בלימודי העברית. קבלת הפטור מותנית בעמידה בהצלחה בקורס עלמ"א ב' (עברית למטרות אקדמיות ב')

ניתן לעמוד בדרישת העברית גם ע"י בחינת יע"ל/ יע"ל נט.

מידע אודות דרישות החוגים השונים וסף הקבלה מפורטים באתר של מדור קבלת תלמידים.

נהלי לימודי העברית וכללי קבלת הפטור מפורטים**בנספח ו'**

## 5.2  **לימודי אנגלית**

תלמיד האוניברסיטה חייב להוכיח כושר קריאה והבנה של טקסטים אקדמיים באנגלית, עד תחילת שנה ב' ללימודיו\* לתואר בוגר. הקריטריונים לקבלת פטור באנגלית ופירוט הקורסים והמסלולים ללימוד אנגלית מפורטים בנספח ז'.

\*למעט ביה"ס לעבודה סוציאלית ומדעים ביו-רפואיים ולרווחה חברתית בו התלמיד נדרש להגיע לרמת פטור באנגלית עם תום לימודי שנה א' לתואר בוגר. ראו הנמקות להחרגה זו ופרטים נוספים בשנתון ביה"ס**.**

תלמיד אשר התקבל לאוניברסיטה עם רמה "בסיסית" באנגלית והגיע בתחילת שנה ב' ללימודיו לתואר בוגר לרמת "מתקדמים א'" יוכל להגיש בקשה למזכירות החוג/פקולטה לאפשר לו להגיע לרמת הפטור עד לתום סמסטר א' של שנת לימודיו השנייה.

5.2.1. ללימודי מוסמך יתקבל רק תלמיד, שעמד ברמת "פטור" אוניברסיטאי לפי אחת הדרכים המתוארות **בנספח ז**', סעיף א'.

5.2.1.1 מועמד ללימודי מוסמך על סמך לימודי תואר בוגר בחו"ל, מארץ שאיננה דוברת אנגלית, ומועמד ללימודי מוסמך הנלמד בשפה העברית, שסווגו לרמה 2 באנגלית לפחות - פקולטה רשאית לקבלם ללימודי מוסמך על תנאי ויהיה עליהם להגיע לרמת פטור מאנגלית עד תום שנה א' ללימודים.

5.2.2 ועדת ההוראה של הפקולטה רשאית לאשר לתלמיד שלא הגיע ל"פטור" באנגלית ללמוד בשנה ב' בתכנית לימודים מצומצמת (בהיקף שלא יעלה על מחצית תכנית לימודים, כולל לימודים חוזרים באנגלית ובתשלום כנדרש. תנאי לכך הוא שהתלמיד השלים בהצלחה את כל חובות לימודיו בשנה א'). בכל מקרה, התלמיד לא יהיה רשאי ללמוד בפרוסמינריונים ובסמינריונים. התלמיד לא יתקבל כתלמיד מן המניין בשנה ג' אם לא עמד בתנאי המעבר באנגלית.

נהלי לימודי האנגלית וכללי קבלת הפטור מפורטים **בנספח ז'.**

## 5.3 אבני פינה

5.3.1 תלמיד האוניברסיטה לתואר בוגר חייב למלא חובותיו במסגרת תכנית "אבני פינה". הלימודים במסגרת תכנית זו נחלקים לשלושה תחומי ידע: מדעי החברה, מדעי הרוח והמדעים הניסויים. תלמיד אשר לימודיו הם בתחום ידע אחד, יהיה חייב בלימוד שני תחומי הידע האחרים.

5.3.2. היקף הלימודים בתכנית זו יהיה 4 נ"ז בכל תחום ידע שהתלמיד לא לומד בו, אלא אם הוחלט על ידי רקטור האוניברסיטה לתת פטור (חלקי או מלא, זמני או קבוע) למסלולי לימודים מסוימים. על כל תלמיד לבדוק חובותיו האקדמיים בלימודי אבני פינה באתר התכנית [http:/ap.huji.ac.il](http://ap.huji.ac.il)

5.3.3 הציון בקורסי אבני פינה ייחשב בממוצע הסופי הכללי של התואר, אך לא במדרג החוגי.

## 5.4 חובת לימוד קורסים בשפה האנגלית במסגרת לימודי הבוגר

תנאי לזכאות לתואר בוגר הוא סיום בהצלחה של שני קורסי בחירה, שנלמדו באוניברסיטה בשפה האנגלית. לעניין זה לא יובא בחשבון קורס להשלמת הדרישה להגיע לרמת פטור בשפה האנגלית. בתכנית לימודים דו חוגית או משולבת ניתן למלא דרישה זו באמצעות עמידה בדרישה באחד מחוגי הלימוד.

ככלל, ההערכה בקורס תהא באנגלית. ברם, הפקולטה נותנת הקורס רשאית לקבוע אחרת, על בסיס שיקולים אקדמיים ובהתאם לאופיו ותכניו של כל קורס וקורס.

הוראה זו תחול על סטודנטים שהחלו את לימודיהם לתואר בוגר בשנת הלימודים תשפ"ב ואילך.

## 5.5 קבלת נ"ז בגין מעורבות חברתית

סטודנטים לתואר בוגר יהיו זכאים לקבל עד 2 נ"ז בגין פעילות חברתית וקהילתית, בכפוף לתנאים המפורטים בנספח ט'.

5.6 הדרכה בספרייה היא חובה לתלמידי תואר בוגר ויש להשלימה עד תום שנת הלימודים השנייה כתנאי מעבר לשנה ג'.

**5.7 הלומדה למניעת הטרדה מינית היא חובה לכלל סטודנטים באוניברסיטה העברית ויש להשלימה עד תום שנת הלימודים הראשונה כתנאי מעבר לשנה שנייה.**

# 6. קורסים

## 6.1   **קורסים**

6.1.1   ככלל, מתקיימים הקורסים לפי הפירוט בשנתון הפקולטה ובאתר האינטרנט האוניברסיטאי. שינויים מתפרסמים באתר השנתון באינטרנט.

6.1.2

המורה יפרסם בשנתון את סילבוס הקורס. כמו כן יפרסם המורה (עד תום השבוע הראשון של הקורס) באתר הקורס סילבוס מעודכן ומחייב המפרט את חובות התלמידים (מטלות, נוכחות, וכו') ואת מרכיבי הציון הסופי. בקורס המפוצל לקבוצות שונות, החובות ושיטות ההערכה תהיינה זהות.

6.1.2.1 ככלל, סיור יוגדר כחלק מחובות הקורס ומועדו יפורסם בתכנית הקורס ולא יאוחר מסוף תקופת השינויים בסמסטר שבו נערך הקורס.

6.1.3   שפת ההוראה תהיה עברית, ואולם בקורסים מיוחדים או בנסיבות מיוחדות רשאית ועדת ההוראה לאשר סטייה מן הכלל הזה.

## 6.2 חובת השתתפות בקורסים

השתתפות התלמידים בשיעורים, תרגילים, סמינריונים, הוראה במעבדה וכד' היא חובה. אי השתתפות סדירה בלימודים אלה, לרבות בשל חפיפת קורסים, עלולה לשלול מן התלמיד את זכותו לקבל ציון סופי בקורס.

6.2.1 חובת הנוכחות לא תיאכף כלפי תלמידים שנעדרו בתקופת שירות מילואים, בחגים שמועדם מופיע בסדרי הלימודים והבחינות בימי חג וצום או השתתפו בסיור כחלק מחייב בקורס אחר או במועד מיוחד, ובתנאי שיסדירו מראש את אופן מילוי חובותיהם האקדמיות (כנדרש בסעיף 6.2.3).

6.2.2 תלמיד שהוכר כזכאי על פי סעיף 1.12.3 יוכל להיעדר בסך הכול מעד 30% מהשעורים (ההרצאות) בקורס לכל היותר [עד 6 שבועות במקרה של לידה]. בן זוג של תלמיד שהוכר כזכאי על פי אותו סעיף יוכל להיעדר מהשיעורים (ההרצאות) בהתאם למפורט בנספח ד'.

6.2.3 תלמיד אשר נעדר מקורס, מסיבות של מילואים, מחלה, אירוע מזכה על פי סעיף 1.12.3, חג או סיור חובה בקורס אחר יהיה חייב להשלים את התכנים שהחסיר.

6.2.4 א. תלמיד שצפוי להיעדר מהלימודים יפנה בכתב ובצירוף מסמכים תומכים, חודש לפני האירוע הצפוי [ולפחות חודשיים לפני מועד לידה צפוי], למורה הקורס על מנת לידע אותם על החיסור הצפוי ולוודא שהחיסור הצפוי מוצדק. היה ותאושר ההיעדרות, יקבע המורה את אופן השלמת החומר בקורס, התרגילים, מעבדות, סמינריונים, סדנות וכו' ויקבע מועדים חלופיים לבחנים ומשימות שיתקיימו בתקופת ההיעדרות.

ב.  תלמיד שנעדר מקורס מסיבה בלתי צפויה יפנה בכתב, מיד עם חזרתו ללימודים, למורה הקורס על מנת להסביר את סיבת ההיעדרות (בצירוף מסמכים תומכים). אם תאושר ההיעדרות, יקבע המורה את אופן השלמתם של תרגילים, מעבדות, סמינריונים, סדנות וכו' ויקבע מועדים חלופיים לבחנים ומשימות שהתקיימו בתקופת ההיעדרות.

ג. במידת הצורך ניתן לפנות למזכירות החוג או לדיקנט הסטודנטים לקבלת סיוע בהסדרת ההיעדרות.

6.2.5 על פי העניין, יוכל המורה לאפשר לתלמיד להשלים מעבדות, סמינריונים, סדנאות, סיורים וכדומה, לפטור אותו מהם, או לאפשר את השלמתם במועד אחר, לרבות בפעם הבאה בה יינתן הקורס.

6.2.6 תלמידים המשתתפים בפעילות רשמית מטעם האוניברסיטה (באישור לשכת הרקטור) שנערכת בזמן שבו מתקיימים לימודיהם, רשאים שלא להשתתף בשיעורים בזמן שבו נבצר מהם לעשות כן בגין אותה פעילות. מרצה הקורס יקבע את אופן השלמת החומר.

6.2.7 יינתן פטור מחובת נוכחות לסטודנטים הצמים את צום הרמדאן כשעה וחצי לפני מועד תום הצום, למעט בקורסים ובפעילויות שהוחרגו על ידי הפקולטה.

## 6.3  מכסת הקורסים

6.3.1   מכסה מינימאלית: הפקולטות יקבעו את המכסה המינימאלית של לימודי החובה והרשות לכל תואר ובכל חוג ובכל שנת לימוד. במכסה זו ייכללו גם קורסים שהוגדרו בשנתון כ"לימודי השלמה" (ובכלל זה לימודי הכנה בעברית והקורס "קריאה והבנה של טקסטים מדעיים באנגלית").

6.3.2  מכסה מרבית: בחלק מהפקולטות קיימת מכסה מרבית של קורסים שתלמיד רשאי לכלול בתכנית הלימודים שלו.

## 6.4  קורסים 'ללא שיוך' (עודפים)

קורסים עודפים הם קורסים הנלמדים מעבר לדרישות התואר.

6.4.1   תלמיד רשאי להיבחן בכל הקורסים שאושרו לו בתכנית לימודיו, וציוניו יירשמו בתדפיס הלימודים.

6.4.2   הציון הסופי לתואר ייקבע על סמך כל הקורסים הדרושים לתואר, כפי שנקבע בתכנית הלימודים של החוג והפקולטה, ורק על סמך קורסים אלו. כל קורס הנלמד מעבר לדרישות הלימוד לתואר יוגדר כקורס "עודף".

6.4.2.1 תלמיד שלמד ונבחן בקורסי בחירה מעבר לדרישות התואר ולמכסה הדרושה למילוי חובותיו, רשאי לבחור, כחלק מהליך סגירת התואר, אילו מבין קורסי הבחירה יוגדרו כקורסים "עודפים".

6.4.2.2 הנוהל יחול על כל מקבלי תואר מטקס תשס"ח ואילך.

6.4.3   קורסים אלו יוצגו באישור הלימודים בנפרד וציוניהם לא ייכללו בממוצע לתואר.

6.4.4 לאחר קבלת זכאות לתואר, לא ניתן לשנות את רשימת הקורסים ללא שיוך.

6.4.5 קורסים שילמדו לקראת תואר אחר יהיו במעמד 'ללא שיוך'.

## 6.6 קורסים מוגבלי משתתפים

קורסים שבהם היכולת לקלוט תלמידים מוגבלת והוגדרו מראש ככאלה בשנתון.

## 6.7  קורסים חופפים וקורסים חליפים

6.7.1  קורסים חופפים הם קורסים הקרובים זה לזה בתוכנם במידה כזו שתלמיד אינו יכול לקבל עבורם נקודות זכות מצטברות. על תלמידים השוקלים ללמוד בקורס הדומה בתוכנו לקורס אחר  שלמדו בו או שעתידים ללמוד בו, לבדוק מראש אם הם חופפים.

6.7.2

**קורסים חליפים הם קורסים שתפקידם בתוכנית הלימודים זהה. במקרה שקורסים חליפים אינם חופפים, ניתן לקבל עבורם נקודות זכות והם ירשמו כקורסים עודפים בגיליון הציונים.**

## 6.8  משקל קורס

לכל קורס ניתן משקל המתבטא בנקודות זכות (נ"ז). משקל הקורס זהה לכל התלמידים בקורס, ללא קשר לשנת הלימודים או לחוג שהתלמיד שייך אליו.

## 6.9 סוגי פעילויות ההוראה

ההוראה באוניברסיטה שמזכה את התלמידים בנ"ז נעשית באחת מהמתכונות הבאות או בשילובים של כמה מהן:

"שיעור" - הרצאות פרונטליות; "תרגיל" - תרגול פרונטלי בקבוצות קטנות; "סמינר" - הרצאות פרונטליות של חוקרים ו/או תלמידים. בד"כ נדרשת הגשת עבודה; "מעבדה" - היכרות והתנסות בעבודה עם חומרים, תהליכים, וכו'; "סיור" - פעילות הוראה מחוץ לכיתה; "הדרכה" פרטנית של תלמידים במחקר או הוראה פרטנית; "סדנא" - הדרכה או תרגול מעשי בקבוצות קטנות; "עבודה מעשית" - הקניית התנסות מקצועית; "שיעור קליני" - קורס בנושאים קליניים-מעשיים; "קורס מקוון" - על פי מודל הכיתה ההפוכה (שילוב של שיעורים מקוונים ושיעורים, תרגילים ו/או דיונים בכיתה) או שהקורס כולו עשוי הרצאות מקוונות; "לימוד עצמי" – מטלת לימודים הנעשית באופן עצמאי; ו"מכינה" - הרצאות פרונטליות בנושאיי רקע או יסוד (חלק מקורסים אלה אינם מזכים בנ"ז).

## 6.10  נקודות זכות

הקצאת נ"ז נעשית לפי היקף השעות של הקורס, כפי שפורסם בשנתון.

6.10.1  כל שעה שבועית סמסטריאלית, מזכה את התלמיד בנקודת זכות אחת. לקורס שהוגדר כמכינה, כסדנה או כהדרכה, רשאית הפקולטה להעניק חצי נ"ז לכל שעה סמסטריאלית.

6.10.2  קורסים שהוגדרו בשנתון כ"לימודי עזר" (ובכלל זה לימודי הכנה בעברית והקורס "קריאה והבנה של טקסטים מדעיים באנגלית"), אינם מעניקים נ"ז.

6.10.3  לקורס שאינו ניתן לספירה בשעות שבועיות (כגון סיור, מחנה לימוד), יוענקו נ"ז בהתאם להיקפו. (לכל "יום סיור" מוענקת חצי נ"ז).

6.10.4  למשימות המוטלות על תלמידים, עשוי להינתן משקל נוסף. נ"ז שיוקצו להן, יפורסמו בשנתונים. "משימה" היא עבודה עצמאית בהיקף רחב, מעבר לדרישות של קורס רגיל. משימה איננה כוללת הכנת תרגילים, הגשת דוחות, מעבדות, השתתפות פעילה בשיעורים ובסמינריונים וכיו”ב. אין אפשרות לקבל נ"ז ליותר ממשימה אחת לכל קורס.

6.10.5  פקולטה רשאית להחליט שעבודה סמינריונית היא חלק מהדרישות של הקורס המחייבות את כל המשתתפים, ואין בעבודה זו משום משימה המעניקה נ"ז נוספות.

6.10.6  עבודה סמינריונית כמקובל בפקולטות העיוניות, היא משימה שעליה מוענקות 4 נ"ז, נוסף על נ"ז של הקורס עצמו (לדוגמה: תלמיד שהשתתף בסמינר שהיקפו 2 שעות שבועיות במשך כל השנה, והשלים חובות הקורס יקבל 4 נ"ז, ואם הגיש גם עבודה סמינריונית, יקבל 8 נ"ז).

6.10.7 סטודנטים לתואר בוגר יהיו זכאים לקבל עד 2 נ"ז בגין פעילות חברתית וקהילתית, בכפוף לתנאים המפורטים בנספח ט'.

## **6.11** קורסי קיץ

כל כללי נה"ל יחולו גם על קורסי הקיץ

6.11.1 קורסי הקיץ יירשמו בשנתון של אותה שנה אקדמית

6.11.2 הרישום לקורסי הקיץ יתבצע דרך מערכת הרישום ויתאפשר בתקופות הרישום הרגילות.

בנוסף, תינתן אפשרות להירשם לקורסי הקיץ סמוך לפתיחת הקורס.

ביטול הרישום לקורס יתאפשר בתקופת זמן מוגדרת. תקופה זו תוגדר באופן יחסי למשך הקורס.

6.11.3 הציון בקורס הקיץ יעודכן בשנה השוטפת

6.11.4 קורסי הקיץ יופיעו במדרג המצטיינים שיופק בחודש נובמבר בשנה העוקבת.

6.11.5 חזרה על קורס הקיץ תחשב כמו חזרה על כל קורס אחר הנלמד במהלך השנה. לפיכך, היא תחייב רישום מחדש של הקורס בשנה העוקבת ותשלום מלא עבורו.

**7. בחינות וציונים**

## 7.1  תנאים להשתתפות בבחינה

תלמידים רשאים להשתתף בבחינה, רק אם מילאו אחר כל התנאים המפורטים להלן:

א.  הקורס רשום בתכנית הלימודים שלהם. לא תיבדק בחינתו של תלמיד שלא רשום לקורס

ב.  מולאו כל הדרישות האקדמיות של הקורס עד למועד הבחינה, כולל חובת הנוכחות.

ג.  יש להזדהות בבחינה עם תעודה מזהה רשמית בעלת תמונה. יובהר כי לא ניתן להזדהות עם כרטיס סטודנט דיגיטלי

## 7.2 מועדי הבחינות, קביעת לוח הבחינות ופרסומו

7.2.1 בחינות סיום בקורסי בוגר ומוסמך ייערכו בשני מועדים: מועד רגיל ( מועד א') ומועד נוסף (מועד ב'), שנועד לתת מענה לאילוצים מסיבות אישיות או משיקולים אקדמיים (כגון סמיכות בחינות). התלמיד רשאי לגשת לשני המועדים, ללא קשר לרמת הישגיו בבחינה הקודמת.

7.2.2 בחינות תתקיימנה במועדים שלא יפגעו במהלך התקין של הלימודים. במקרים מיוחדים, ניתן לקיים את המועד הנוסף (מועד ב) של בחינות סמסטר א' עד תום תקופת השינויים של סמסטר ב'. ציוני כל הקורסים יפורסמו לפני תחילת שנת הלימודים העוקבת.

7.2.3 המועד הרגיל והנוסף של הבחינה יתקיימו סמוך לסיום הקורס. המועד הרגיל והנוסף של קורס שהסתיים בסמסטר א' יתקיימו בחופשת הסמסטר (בת 6-7 שבועות), ושל קורס שהסתיים בסמסטר ב', במשך ארבעת השבועות הראשונים של חופשת הקיץ.

7.2.4 המועד הנוסף של בחינה בקורס שהסתיים בסמסטר השני יתקיים בתקופת בחינות של עד 3 שבועות מתום תקופת המועדים הרגילים בקיץ.

7.2.5 כל המועדים המיוחדים (ראה סעיף 7.4) שנת הלימודים יתקיימו במהלך השנה או בקיץ כל עוד הם אינם חופפים למועדים האחרים, לא מפריעים למהלך הקיום התקין של הלימודים, והציונים ייקלטו לפני תחילת שנה"ל העוקבת.

7.2.6 ככלל, ייגש התלמיד לבחינות במועד הרגיל (מועד א') בכל הקורסים להם הוא רשום באותה שנה. תלמיד שלא ניגש למועד הרגיל לא יהיה זכאי למועד מיוחד על פי סעיפים 7.4.1 ג' ו- ו'.

* 7.2.7 כל תלמיד רשאי לגשת למועד הנוסף (מועד ב') ובתנאי שנרשם לבחינה לפחות 3 ימי עבודה לפני הבחינה, ועל פי נהלי הפקולטה. במקרים בהם פורסם ציון המועד הרגיל מאוחר יותר ולא פחות משני ימי עבודה לפני המועד הנוסף, יוכל התלמיד להירשם או לבטל הרשמתו בעזרת המזכירות. כאשר נבחן תלמיד בשנית בקורס, הציון האחרון הוא הקובע. בכפוף לנוהלי הפקולטה, תלמיד שנרשם למועד נוסף (מועד ב') ולא ביטל הרשמתו לבחינה עד 3 ימי עבודה לפני הבחינה, יוטל עליו תשלום דמי טיפול מיוחד בסך 200 ש"ח.

חשוב לדעת:

* הפקולטה, החוג או מורה הקורס רשאים שלא לאפשר לתלמיד להיבחן במועד הנוסף אם לא נרשם לבחינה על פי נהלי אותה פקולטה.
* תלמיד שבחר שלא להיבחן במועד הרגיל ותכנן או ניגש רק למועד הנוסף, יעשה זאת על אחריותו. התלמיד לא יהיה זכאי להיבחן במועד מיוחד למעט מצב בו לא ניגש למבחן במועד הנוסף בשל נסיבות מיוחדות המתוארות בסעיף 7.4.2. אם מדובר בקורס חובה, יהיה עליו לרשום אותו בשנית בשנה בה יוצע הקורס שוב.
* אין מחויבות או גם יכולת להבטיח מרווח כזה או אחר בין הבחינות בקורסי בחירה או חובת בחירה, ותיתכן אף חפיפה בלוח הבחינות האישי. המועד הנוסף נועד לספק פתרון לבעיה זו. לכן, אין לפנות בבקשה למועד מיוחד בנימוק של צפיפות בלוח הבחינות האישי, למעט על פי סעיף 7.4.1 ו'.

7.2.8 לוח הבחינות ייקבע מראש ויפורסם לידיעת התלמידים לקראת תקופת הרישום לקורסים.

7.2.8.1 לוח בחינות אישי – לוח הבחינות האישי של התלמיד יוצג ב"אתר מידע אישי"  באינטרנט.

7.2.8.2 מועד בחינה בקורס – יוצג כחלק מפרטי הקורס במסגרת השנתון האוניברסיטאי באתר האינטרנט.

7.2.8.3 לאחר פרסום לוח המבחנים ועם תום השבוע הראשון בתקופת השינויים של סמסטר א' לא ניתן יהיה לערוך בו שינויים בקורסים שנתיים ובקורסים הנלמדים בסמסטר א'. בקורסים המתחילים בסמסטר ב' יתאפשר שינוי בלוח המבחנים עד לתום השבוע הראשון של תקופת השינויים של סמסטר ב'

## 7.3  שאלוני הבחינות

7.3.1  שאלוני הבחינה במועדים הרגיל ובמועד הנוסף יהיו באותה רמת קושי ושווי מתכונת. מורה הקורס/ מרכז הקורס המבקש לחרוג מכלל זה על פי שיקול דעתו האקדמי יפנה בבקשה אל ועדת ההוראה של הפקולטה.

7.3.2 שאלון הבחינה יהיה זהה עבור כל הקבוצות של הקורס. אם השוני בין הקבוצות מחייב הכנת שאלוני בחינה שונים, יפוצל הקורס מלכתחילה לקורסים שונים. למרות האמור, בבחינות מקוונות ממוחשבות,, נבחנים שונים עשויים להידרש להשיב על שאלות שונות מתוך מאגר שאלות, ובלבד שהשאלות הן ברמת קושי דומה.

7.3.3 משקלו היחסי של כל פרק, שאלה **או סעיף** בבחינה יצוין בטופס הבחינה. אם לא נקבע המשקל, יהיה המשקל של כל **פרק**/שאלה**/סעיף** שווה.

## 7.4 מועד בחינה מיוחד

7.4.1 המועדים המיוחדים מיועדים לתלמידים שנבצר מהם לגשת למועד הרגיל (לרבות מבחן בית שיש להגישו בתקופה הנכללת במסגרת האירוע המזכה) או למועד הנוסף של הבחינה בשל הנסיבות א'-ו' או שנפגעו על פי סעיף ז' להלן: 7.4.2 נסיבות המזכות במועד מיוחד:

1. שירות מילואים פעיל - ביום הבחינה; שירות במילואים במשך 10 ימים לפחות במצטבר במהלך תקופת הבחינות; או שירות מילואים במשך יותר מ- 9 ימים רצופים או יותר מ- 20 ימים במצטבר במהלך הסמסטר בו היה התלמיד רשום לקורס, ובתנאי שהומצאו על כך אישורים מתאימים.

סטודנט ששירת שירות מילואים ברצף במשך  9-2 ימים במהלך תקופת הבחינות או בסמוך לה (דהיינו החל את שירות המילואים לפני תקופת הבחינות וסיים במהלכה) זכאי לא לגשת לבחינה המתקיימת בסמוך לחזרתו ולקבל מועד מיוחד על פי המפתח הבא:

1. שירות מילואים רצוף של 3-2 ימים, רשאי התלמיד לא להיבחן בבחינה המתקיימת במהלך 24  שעות לאחר חזרתו מהשרות ויהיה זכאי להיבחן במועד מיוחד.
2. שירות מילואים רצוף של 6-4 ימים, רשאי התלמיד  לא להיבחן במהלך 48 שעות לאחר חזרתו מהשרות ויהיה זכאי להיבחן במועד מיוחד
3. שירות מילואים רצוף של 9-7 ימים, רשאי התלמיד לא להיבחן במהלך 72 שעות לאחר חזרתו מהשרות ויהיה זכאי להיבחן במועד מיוחד.
4. . סטודנט שנעדר מבחינה בשל שירות מילואים זכאי להיבחן במועד נוסף בעבור כל מועד שהפסיד.
5. חתונה - בחינה המתקיימת ביום החתונה של הסטודנט
6. הורות אירוע מזכה כמפורט בנספח ד' לתקנון זה בסמוך ליום הבחינה או אירוע אחר כמפורט בסעיף 1.12.3 ; כשהבחינה נערכה בתקופת הזכאות שנקבעה לתלמיד/ה על פי אותו סעיף; ובתנאי שהומצאו על כך אישורים מתאימים.
7. צום וחג- בחינה ביום צום או חג מוכרים (כפי שמצוין בלוח האקדמי).
8. **א**שפוז – בחינה שהתקיימה בתקופת האשפוז של התלמיד או של ילדו/תו עד גיל 18 בבית-חולים (למעט ביקור בחדר מיון/רפואה דחופה), או ביומיים שלאחר שחרורו (של התלמיד או ילדו/תו)לרבות חלופת "אשפוז בית" בהתאם להגדרת משרד הבריאות, ובתנאי שהמציא על כך אישורים רפואיים.
9. אבל - בחינה שהתקיימה עד 9 ימים לאחר פטירתו של קרוב משפחה מדרגה ראשונה (הורה, אח/אחות, בן/בת זוג, בן/בת) או עד 3 ימים לאחר פטירת סב/סבתא, ובתנאי שהמציא על כך אישורים מתאימים.
10. חפיפת בחינות –  כאשר אחד המועדים של קורס חובה חופף (בפחות מ- 24 שעות מסיום הבחינה) עם מועד הבחינה של קורס חובה אחר. תלמיד שנבחן באותו מועד בקורס האחר, זכאי למועד מיוחד בקורס שבו לא נבחן בגין אותה החפיפה. תקנה זו אינה תקפה לקורסים נגררים או לקורסים שהוקדמו.
11. התנהלות שלא על פי התקנון - תלמיד שנפגע מכך שמורה (או מי מטעמו) לא היה זמין בזמן הבחינה (כשהדבר נדרש על פי התקנון; ראה סעיף 7.5.14) או מכך שציון הבחינה שלו התפרסם פחות מ- 48 שעות לפני המועד הנוסף.
12. אישור מועדת ההוראה של הפקולטה נותנת הקורס – בשל נסיבות בריאותיות מיוחדות או נסיבות יוצאות דופן אחרות שבגינן נבצר מהתלמיד לגשת לבחינה, ובדרך כלל בתנאי שניגש למועד האחר (הרגיל או הנוסף) של הבחינה.

7.4.3 בקורס שירות הניתן על ידי פקולטה אחת לאחרת רשאית ועדת ההוראה של הפקולטה הנותנת להסמיך את הפקולטה המקבלת לקבל החלטות בנושא אישור בחינה במועד מיוחד.

7.4.4 בקשה למועד מיוחד יש להגיש, בצירוף מסמכים מקוריים, לוועדת ההוראה של הפקולטה הנותנת את הקורס וזאת לא יאוחר משבוע אחרי פרסום ציוני הבחינה במועד הנוסף של אותו הקורס. החלטת ועדת ההוראה תימסר לתלמיד בהקדם האפשרי ובכל מקרה לא יאוחר משבוע לפני המועד המיוחד של הבחינה.

7.4.5  תלמיד שאושרה לו בחינה במועד מיוחד, אבל לא הופיע לבחינה ולא הודיע על כך  מראש (עד שבוע לפני מועד הבחינה), יוטל עליו דמי טיפול מיוחד בסך 200 ש"ח.

7.4.6 הציון הקובע- בכל מקרה, בין אם נבחן התלמיד במועד הנוסף או במועד המיוחד, ציון  הבחינה האחרון הוא הציון הקובע.

## 7.5  ניהול הבחינה

7.5.1  על התלמיד להיות בכניסה לאולם הבחינות 15 דקות לפני תחילת הבחינה.

7.5.2   יש להגיע לבחינה עם תעודה מזהה רשמית עם תמונה. התעודה תיבדק במהלך הבחינה. יובהר כי לא ניתן להזדהות עם כרטיס סטודנט דיגיטלי.

7.5.3  תלמיד המאחר לבחינה למעלה מ-30 דקות, לא יורשה להיבחן בה.

7.5.4  תלמיד ישב באולם הבחינה בהתאם להוראות המשגיחים. המשגיח רשאי, לפי שיקול דעתו, להעביר תלמיד ממקומו למקום אחר בכל עת.

7.5.5   אין להשתמש בבחינה בחומר עזר כלשהו אלא אם כן הותר הדבר מפורשות. כמו כן, אין להשתמש במכשירים אלקטרוניים (כגון, טלפונים ניידים, מחשבים ניידים, מחשבי כף יד ושעונים חכמים). כל החפצים ירוכזו באולם הבחינה בהתאם להוראות המשגיחים. בבחינה ממוחשבת בה נעשה שימוש במחשב אישי קיימת חובה על הסטודנט להתקין תכנת הגנה בהתאם לדרישת הפקולטה. כל גישה או ניסיון גישה במהלך המבחן לאתר או לקובץ שלא אושר על ידי צוות הקורס יחשב כעבירת משמעת.

7.5.6  חומר עזר מותר: לקראת הבחינה יודיע המורה מהו חומר העזר המותר בבחינה, וכן ירשום זאת בשאלון הבחינה. כאשר מדובר בפרסומים, השימוש בהם יותר רק בתנאי שאין בהם כל רישומים, פתקים וכיו"ב.

7.5.7  תלמיד לא יורשה לעזוב את אולם הבחינה, שלא על מנת לחזור, מסיבה כלשהי, אלא כעבור 30 דקות לפחות אחרי חלוקת השאלונים. יהיה עליו להחזיר אז למשגיחים את השאלון ואת מחברת הבחינה והוא ייחשב כמי שהשתתף בבחינה.

7.5.8   היציאה לשירותים אסורה בחצי השעה הראשונה ובחצי השעה האחרונה של הבחינה. היציאה לשירותים בזמן אחר תותר בהתאם לאפשרות באולם ובליווי משגיח/ה. עם זאת, סטודנטית בהריון זכאית לצאת לשירותים גם אם המצב באולם הבחינה לא מאפשר את יציאתם של האחרים.

7.5.9 אסור לנבחנים לשוחח ביניהם או להעביר חומר כלשהו זה לזה.

7.5.10 יש לכתוב את התשובות בעט, בכתב ברור ונקי, על עמוד אחד של כל דף. אין לכתוב בשוליים. טיוטה תיכתב רק על צדו השני של הדף, שכותרתו "טיוטה".

7.5.11 אסור לתלוש דפים ממחברת הבחינה ואסור להוסיף דפים למחברת הבחינה.

7.5.12 במקרה של הפרת ההוראות והתקנות, יגיש המשגיח תלונה לוועדת משמעת (תקנון המשמעת מתפרסם בשנתוני הפקולטות ובאינטרנט). בכל מקרה, משגיח אינו רשאי להפסיק את כתיבת הבחינה ע"י התלמיד.

7.5.13 עם סיום הבחינה, יש למסור למשגיח את המחברת (ובכלל זה את שאלון הבחינה אם יידרש) ולעזוב בשקט את אולם הבחינה. בבחינות ממוחשבות עם הגשת המבחן במערכת, באחריות הסטודנט לוודא שהמשגיחים רושמים את השעה בה הגיש את המבחן.

7.5.14 זמינות המורה בזמן הבחינה– מורה הקורס אחראי לניהול הבחינה. הוא יעבור בין האולמות במהלך הבחינה כדי להבטיח את ניהולה התקין ויהיה זמין להבהרת נוסח השאלות לתלמידים ולמענה על בעיות במידה שיתעוררו. אם נבצר מהמורה לעשות זאת, מחובתו למנות ממלא מקום. אם עד מועד סיום הבחינה, מורה או מי מטעמו לא הגיע לחדר הבחינה כנדרש, רשאי יהיה התלמיד לסמן את מחברת הבחינה ב- "לא לבדיקה". בבחינות ממוחשבות נוכחות מרצה וזמינותה/ו למענה לשאלות בצ'אט במהלך המבחן תיחשב כשקולה לנוכחות פיזית במבחן. כמו כן, בבחינות ממוחשבות, במקרה שמרצה או מי מטעמו לא היה זמין בצ'אט או בחדר הבחינה במהלך המבחן, תלמיד שלא מעוניין שבחינתו תיבדק, יוכל לשלוח הודעה "לא לבדיקה" למרצה הקורס מיד עם תום הבחינה. הדבר יחשב כאילו התלמיד לא נבחן באותה בחינה והוא יהיה זכאי אז למועד מיוחד (ראה סעיף 7.4.2 ד').

7.5.15 במקרה של הפרה חמורה של ההוראות, המורה או נציגו רשאים אף להפסיק את כתיבתה של בחינה על ידי תלמיד ובלבד שהדבר נחוץ למניעת הפרעה לנבחנים האחרים. במקרה כזה יגיש המורה תלונה לוועדת המשמעת.

7.5.16 משך הבחינה- משך הזמן המוקצב לבחינה יצוין על גבי שאלון הבחינה ולא יעלה על 3 שעות. הדיקן רשאי לתת אישור חד-פעמי לבחינה ארוכה יותר. בחינה שאורכה עולה על 3 שעות תפוצל לשני שאלונים, והחלק השני יתקיים לאחר הפסקה. הבחינה לתלמידים שאינם דוברי עברית ולתלמידים לקויי למידה, תוארך כמפורט בסעיפים הבאים.

## 7.6 התאמות מיוחדות:

7.6.1 תלמיד המתקשה בשפה העברית כמפורט בסעיף 1.12.1 **ובנספח ב'**, יכתוב את הבחינות בעברית, אולם יקבל הארכת זמן בהיקף של 25% ממשך כל בחינה המתקיימת בתקופת הזכאות והנערכת בשפה העברית, כמו גם התאמות נוספות על פי הנהלים המפורטים **בנספח ב'**.

הפקולטות יוכלו לקבוע סידורים נוספים כדי להקל על תלמידים המתקשים בשפה העברית, תוך שימת לב למניעת אפליה בין תלמידים המקבלים תוספת זמן ואלה שאינם מקבלים תוספת זמן.

7.6.2 תלמיד הזכאי להתאמות בשל לקויי למידה כמפורט בסעיף 1.12.2 **ונספח ג'** יעביר, אם ירצה בכך, את אישור הזכאות למזכירות ההוראה בפקולטה נותנת הבחינה ויציג במידת הצורך את האישור למורה הקורס או למשגיח בזמן הבחינה, וזאת על מנת שיוכל לקבל את ההתאמות שנקבעו לו.

7.6.3 תלמידה בהריון זכאית להארכת זמן הבחינה בהיקף של 25% ממשך הבחינה.

7.6.4 כל תלמיד מעל גיל 50, ללא קשר לסוג התואר או המסגרת בה הוא לומד, רשאי לפנות למזכירות ההוראה של פקולטת האם שלו על מנת לקבל אישור להארכת זמן הבחינה ב- 25% במשך כל תקופת הלימודים.

7.6.5 בבחינות ממוחשבות, באחריות הסטודנט הזכאי להארכת זמן לוודא לפחות שבועיים לפני תחילת תקופת המבחנים שזכאותו עודכנה במערכת.

**7.7** **בחינות ממוחשבות**

הסעיפים החדשים לתקנון בנושא בחינות הממוחשבות (בחינות שמתקיימות בחות מחשבים ובחינות שמתקיימות בכיתה)

* + 1. על בחינות ממוחשבות יחולו הכללים המפורטים בסעיף 7 בתקנון נה"ל.
    2. על בחינה ממוחשבת המתקיימת **בחוות/כיתות המחשבים באוניברסיטה** יחולו הכללים הבאים:

1. באחריות מרצה המבקש לקיים מבחן ממוחשב לעדכן את מזכירות ההוראה ולקבל את אישורה שחוות/כיתות המחשבים זמינות לתאריך המבחן.
2. באחריות חוות המחשבים ביחידה לוודא את תקינות המחשבים ולדאוג להתקנת תוכנת ההגנה הנדרשת על המחשבים.
3. על המרצה להזין את המבחן למערכת הבחינות הממוחשבות ולוודא עם צוות חוות המחשבים ביחידה את תקינותו, לרבות הגדרות תזמון הבחינה, כיתות הבחינה שהוקצו ע"י מזכירות ההוראה.
4. היחידה בה מתקיים מבחן ממוחשב תקצה איש טכני שיסייע במקרה של תקלה במהלך המבחן.
5. כניסה לאתר המבחן תדרוש הזדהות במערכת הבחינות הממוחשבת. בנוסף, כל סטודנט יידרש להזדהות בפני המשגיחים כמו בכל מבחן.
6. במקרה של כשל טכני במחשב, הסטודנט יקבל הארכת זמן שתהיה זהה למשך הזמן שנדרש לצורך התמודדות עם התקלה.
7. נוכחות מרצה וזמינותה/ו למענה לשאלות בצ'אט במהלך המבחן תיחשב כשקולה לנוכחות פיזית במבחן.

7.7.3 על בחינה ממוחשבת המתבצעת גם באמצעות **המחשבים האישיים של הסטודנטים** יחולו בנוסף הכללים הבאים:

1. באחריות מרצה המבקש לקיים מבחן ממוחשב לעדכן את מזכירות ההוראה ולקבל את אישורה לאחר שהמזכירות ווידאה שבכיתות/אולמות הבחינה קיימות התשתיות המתאימות (כדוגמת רשת אלחוטית, מספר מתאים של שקעי חשמל נגישים המאפשרים הטענה רציפה ושולחנות מתאימים להנחת המחשבים הניידים).
2. על המרצה לוודא את תקינות הגדרות הבחינה הממוחשבת הרלוונטיות לשימוש במחשבים אישיים, לרבות השימוש בתוכנת הגנה.
3. התקנת תכנת הגנה במחשב האישי היא באחריות הסטודנט ומהווה תנאי לשימוש במחשבו האישי. הפקולטה תעמיד איש קשר לתמיכה טכנית בהתקנת תכנת ההגנה מספר ימים לפני המבחן.
4. באחריות הסטודנט לוודא לפני המבחן שהמחשב האישי עובד ותקין.
5. היחידה בה מתקיים מבחן ממוחשב המתבסס על המחשבים האישיים של הסטודנטים תעמיד מחשב/כיתת מחשבים לשימוש סטודנט שאין לו מחשב אישי או שלא מעוניין להשתמש במחשבו האישי (וכן כגיבוי במקרה של תקלה במחשב אישי של סטודנט במהלך הבחינה שלא מאפשרת את השימוש בו). על הסטודנט הזקוק למחשב לעדכן את המזכירות לפחות שבועיים מראש.

7.7.4 באחריות הסטודנט לוודא עם הגשת המבחן, שהמשגיח סימן לצד שמו את שעת ההגשה.

## 7.8  בדיקת הבחינות

7.8.1  ככלל, מחברות בחינה שלא נכתבת על גבי מחשב ייבדקו בצורה מקוונת  במקרים מיוחדים, רשאי הדיקן או מי שהוסמך על ידו לכך לאשר בדיקה לא מקוונת של בחינה בקורסים מסוימים. במקרים אלה, על מזכירות החוג להעביר את מחברות הבחינה למורה בתוך 24 שעות מקיום הבחינה.

7.8.2  מחברות הבחינה יועברו לבדיקה בעילום שם. הדיקן רשאי לפטור מתקנה זו בחינות מסוימות, כשהנסיבות מצדיקות זאת.

7.8.3 משך בדיקת בחינות – המורה ימסור למזכירות את הציונים ואת מחברות הבחינה הבדוקות בתוך 8 ימי עבודה ממועד הבחינה. ככלל, הציונים יפורסמו יום עבודה אחד לאחר מסירתם על ידי המורה. במקרה של תקלות בהליך הסריקה, תקלות בהעלאת מחברות הבחינה הסרוקות לשרת, וכיו"ב תקלות טכניות שאינן באחריות המורה, שגרמו לעיכוב בזמינות המחברות לבדיקה, זמן הבדיקה יעודכן בהתאם והודעה תפורסם לתלמידי אותו קורס.

במקרים מיוחדים, רשאי הדיקן לאשר הארכת משך הבדיקה של בחינה מסוימת. אישור ההארכה מותנה בכך שעוד לפני תום אותם שמונה ימי עבודה, תינתן על כך הודעה לתלמידים ושהציון יימסר במועד שלא יפגע באפשרות התלמידים להמשיך בלימודים, לערער על הציון, לקבל תשובה על ערעור לא יאוחר מ- 48 שעות לפני המועד הבא של הבחינה ולכלול את הציון בקורס בממוצע לצורך קביעת הצטיינות או קבלת פרס הצטיינות.

7.8.4  מעקב אחר מסירת ציונים– מזכירויות ההוראה ידווחו למערכת הממוחשבת את מועד הבחינה, מספר הנבחנים ומועד החזרת הציונים.

7.8.5  איחור במתן ציונים– מזכירות ההוראה של הפקולטה ו/או מזכירות בית הספר תדווח ליו"ר ועדת הוראה על מורים שלא העבירו את הציונים במועד. יו"ר ועדת הוראה, לפי שיקול דעתו, יעביר את המידע לדיקן וליו"ר הוועדה לנוהלי הוראה ולימודים להמשך טיפול. עיכוב חריג ובלתי מוצדק ייחשב כעבירת משמעת ויובא לדין בבית הדין המשמעתי של הסגל האקדמי. בקורסים בהם הציון הסופי נקבע רק על בסיס מטלות המוגשות במהלכם, יפורסם הציון הסופי לא יאוחר מחודש לאחר הגשת המטלה האחרונה בקורס או סיום הקורס – המאוחר מבניהם.

7.8.6  מתן ציון במקרה של ניגוד עניינים -  במקרים המיוחדים (ראה סעיף 4.2.1.1) בהם מורה אמור לקבוע ציון על בחינה או עבודה לתלמיד שהוא בן משפחתו בדרגת קרבה ראשונה או במצב אחר של ניגוד עניינים, יפנה המורה לסגן הדיקן להוראה או ליו"ר ועדת הוראה אשר, לפי שיקולו, ימסור את העבודה או הבחינה לבדיקה ע"י מורה אחר או ע"י מורה נוסף או ינקוט כל אפשרות אחרת הנראית לו על מנת למנוע את ניגוד העניינים.

7.8.7 בבדיקת מבחן בכתב שאינו רב ברירתי, על הבודק לציין את מספר הנקודות שניתנו לכל מרכיב בבחינה ולנמק או להסביר את הציון שניתן במידה ותשובת התלמיד לא הייתה מלאה.

## 7.9  פרסום ציונים

ציוני התלמידים יפורסמו באמצעים הבאים:

* בדף "מידע אישי לתלמיד" באתר האוניברסיטה באינטרנט ([www.huji.ac.il](http://www.huji.ac.il/)), במסך "קורסים וציונים" ובאפליקציית HUJIapp
* הודעה ג לטלפון הנייד, לתלמידים ששלמו דמי רווחה ומסרו את מספר הטלפון הנייד.
* דואר אלקטרוני.

אין לפרסם ציונים על לוחות מודעות או באתר אינטרנט, בין באתר הקורס או באתר של הוראה מתוקשבת.

לא יתפרסמו ציוניהם של תלמידים החסומים במערכת עקב חוב שכר לימוד.

## 7.10  סולם הציונים:

|  |  |
| --- | --- |
| ציון מילולי | ציון מספרי |
| מעולה | 95 - 100 |
| טוב מאוד | 90 - 94 |
| כמעט טוב מאוד | 85- 89 |
| טוב | 75 - 84 |
| כמעט טוב | 65 - 74 |
| מספיק | 60 - 64 |
| נכשל | 0 - 59 |

## 7.11 ערעורים על ציוני בחינות

7.11.1  תלמידים רשאים לערער על ציוני בחינה.

7.11.2  תלמידים השוקלים הגשת ערעור חייבים לראות את מחברת/טופס הבחינה לאחר מתן ציונים וכן לקבל מהמורה הסבר (הערות בגוף הבחינה דינן כדין הסבר).

7.11.2.1 מעמדו של עותק סרוק של בחינה המוצג לתלמיד באמצעות אתר מודל זהה לעניין זה למחברת הבחינה.

7.11.3 ערעור יוגש בכתב 3 ימי עבודה ממועד פרסום מחברות הבחינה, תוך פירוט הנימוקים להגשת הערעור. הערעור יוגש למורה ללא ציון שמו של התלמיד המערער, לפי הנהלים של כל פקולטה.

7.11.4

בבירור הערעור, רשאי המורה לבדוק מחדש את כל הבחינה. הציון שייקבע לאחר הבדיקה החוזרת, בין אם הוא נמוך או גבוה מהקודם, יהיה ציון הבחינה.

7.11.5  הציון המתוקן, או החלטתו המנומקת של המורה לדחות את הערעור, יימסרו בתוך 3 ימי עבודה החל מהיום שלאחר המועד האחרון להגשת הערעורים.

7.11.6  הפקולטה (ביה"ס) רשאית להאריך את התקופות האמורות להגשת ערעור ולמתן תשובה על ערעור, ובלבד שהתשובה על הערעור תינתן לכל המאוחר 48 שעות לפני המועד הבא של המבחן ובתנאי שלא ייפגעו זכויות התלמידים.

7.11.7  תשובתו של המורה היא סופית, למעט בנסיבות המתוארות בסעיף 19.1.4.

## 7.12  שמירת בחינות והחזרתן

7.12.1   קבלת מחברות בחינה- תלמיד רשאי לעיין במחברת/טופס הבחינה מיד עם פרסום הציונים, ולקבל את מחברת/טופס הבחינה. לאחר 3 חודשים מהמועד שנקבע לערעורים, ניתן להשמיד את מחברות/טפסי הבחינה.

7.12.1.1 מעמדו של עותק סרוק של הבחינה המוצג לתלמיד באמצעות אתר מודל זהה לעניין זה למחברת הבחינה.

7.12.2  אבדן בחינה– אם מחברת הבחינה אבדה סופית, בטרם נבדקה, יוצע לתלמיד לבחור בין האפשרויות הבאות:

א. להיבחן בבחינה חוזרת.

ב. לקבל ציון "עובר" (ציון מילולי).

ג.  לקבל ציון על סמך ממוצע ציוניו החלקיים באותו קורס, אם היו כאלה, ובתנאי שהמורה וועדת ההוראה הסכימו לכך.

7.12.3  אבדן בחינה לאחר שנבדקה ודווח ציון - יוצע לתלמיד לבחור בין האפשרויות הבאות:

א. השארת הציון בבחינה על כנו.

ב. בחינה במועד נוסף.

## 7.13  בחינות בעל פה

יתקיימו בנוכחות לפחות שני בוחנים מהסגל האקדמי.

## 7.14  בחינות בית

בחינת בית היא בחינה המבוססת על שאלות או משימות פתוחות, ומשך הזמן המוקצב לפתרונה הוא לפחות 24 שעות.

בחינת בית דינה כמטלה בכתב ולפיכך מתקיים מועד אחד בלבד בגינה.

בחינות בית שמוקצבים להגשתן פחות מ- 3 ימי עבודה ישובצו בלוח הבחינות. בחינות ארוכות יותר יטופלו כמטלות בכתב (על פי פרק 8). עם זאת, בחינות הבית יועברו לבדיקה בעילום שם (ראה סעיף 7.7.2) או תיערכנה באופן אלקטרוני ובתנאי שזהות התלמיד תישאר חסויה בפני הבודק.

## 7.15 בחינות ביניים/בחנים

בבחינת ביניים שמשקלה 26% ומעלה מהציון הסופי בקורס יתקיים מועד נוסף.

7.15.1

סטודנט שלא נבחן מסיבות המזכות במועד מיוחד (כמפורט בסעיף 7.4) - בבחנים שמשקלם המצטבר עולה על 10% מהציון הסופי בקורס - יהיה זכאי למועד מיוחד.

7.15.2 פתיחת מחברות בבחינות ביניים/בוחן וקיום נוהל ערעור על הציון על פי נוהל הערעור בבחינות (ראה סעיף 7.10) יינתנו במידה ומתקיים אחד מהתנאים הבאים:
 א. משקל הבוחן/בחינת ביניים עולה על 10%
 ב. משקלם המצטבר של בחינות הבית/בחנים הינו 26% ומעלה.

7.15.3

בבחינות ביניים\בחנים תינתן לזכאים תוספת זמן על פי תוספת הזמן שנקבעה עבורם (ראו סעיף 7.6.2 ונספח ג').

7.15.4 יש להציג את מועדי הבחנים בסילבוס. כאשר לא הוצג מועד הבחנים בסילבוס, יש לפרסם את מועדי הבחנים לכל הפחות 3 שבועות לפני מועד הבוחן.

7.15.5 יש לפרסם את ציוני הבחנים/בחינות בית תוך 9 ימי עבודה

7.15.6 תלמיד המאחר לבחינת הביניים/בוחן בלמעלה ממחצית הזמן שהוקצב אך לא יותר מ- 30 דקות, לא יורשה להיבחן כלל בבחינת ביניים או בוחן זה. בבחינות ביניים/בחנים שמשכן עד 30 דקות לא תותר יציאה מהכיתה.

7.15.7 מחברות הבחינה יועברו לבדיקה בעילום שם במקרה של בחינות ביניים ובחנים אם מהוות מעל 10% מהציון הסופי בקורס. הדיקן רשאי לפטור מתקנה זו בחינות מסוימות, כשהנסיבות מצדיקות זאת.

\*הסעיפים שלעיל, למעט שני הסעיפים האחרונים (7.15.5,ו.7.4.16) אינם חלים על בחנים שמשקלם נמוך מ- 2% ומשקלם המצטבר אינו עולה על 10%.

# 8.  **מטלות בכתב**

הנהלים בפרק זה נוגעים למטלות בכתב כגון: מטלות ביניים במהלך הקורס (תרגילים, דו"חות) בחינות בית; עבודות סיום קורס; עבודות סמינריוניות ופרוסמינריוניות; עבודת גמר למוסמך. ככלל, מטלות בכתב תוגשנה באופן מקוון כמפורט בסילבוס הקורס ובהנחיות ללימודי מוסמך.

## 8.1  **אופן ההגשה**

8.1.1   מטלות בכתב תוגשנה בהתאם להנחיות מורה הקורס, המפורטות בסילבוס הקורס (ראה סעיף 6.1.2). בחינת בית תימסר לבדיקה בעילום שם (ראה סעיף 7.13) או תיערך באופן אלקטרוני ובתנאי שזהות התלמיד תישאר חסויה בפני הבודק.

8.1.1.1 עבודת גמר למוסמך

הנוסח הסופי של עבודת הגמר יוגש באופן מקוון למזכירות בצירוף טופס בו מאשר המנחה את  הגשת העבודה ומציע קוראים אפשריים לעבודה.

מועד הגשת העבודה וטופס אישור המנחה (ראה סעיף 8.2.3) ייחשב המועד הקובע לצורך חישוב משך הבדיקה (ראה סעיף  8.3.3), תשלומי שכ"ל, קנסות פיגורים וכיו"ב.

8.1.2   התלמיד ישמור לעצמו עותק של העבודה שהוא מגיש, כדי שיהיה באפשרותו למסור אותו לבדיקה במקרה של אבדן העבודה המקורית

8.1.3    אסור להגיש אותה עבודה בשני קורסים שונים

8.1.4שפת המטלה

8.1.4.1 מטלות ייכתבו בעברית. בחוגים/בקורסים ששפת ההוראה בהם איננה עברית, ניתן יהיה לאפשר או להורות על הגשת המטלות בשפת ההוראה בחוג/בקורס.

8.1.4.2על פי בקשת התלמיד ובהסכמת מורה הקורס יוכל התלמיד להגיש מטלה בכתב בשפה שאיננה עברית.

8.1.4.3 עבודת גמר למוסמך – על פי בקשת התלמיד ובהסכמת המנחה, רשאית

ועדת ההוראה של הפקולטה לאשר כתיבה בשפה האנגלית או, במקרים מיוחדים,

בשפה אחרת.

## 8.2  **מועד ההגשה**

8.2.1  מועד ההגשה של בחינות בית, תרגילים, דו"חות ועבודות ביניים במהלך הקורס ייקבע על ידי המורה.

8.2.2  עבודות סיום קורס, עבודות סמינריוניות ועבודות פרוסמינריוניות יוגשו בתוך חודש מסיום הקורס, ובאישור המורה עד לא יאוחר מ- 30 בספטמבר של אותה שנה. במקרים מיוחדים רשאית ועדת הוראה או מי שהוסמך בפקולטה, לאשר דחייה עד 31.12 של אותה שנה. עד מועד זה תוגש הגרסה האחרונה של העבודה כולל כל התיקונים.

8.2.2.1  בקביעת מועד ההגשה, יש להביא בחשבון את האפשרות שהציון דרוש להמשך הלימודים של התלמיד (למשל "דרישה מוקדמת") או לחישוב הממוצע לצורך קבלת פרס הצטיינות.

8.2.2.2  במקרים חריגים, אם ניתן אישור אקדמי להגיש עבודה לאחר ה-31.12 של אותה שנה דין התלמיד לעניין שכר לימוד הוא כמי שלומד את הקורס מחדש – על התלמיד לרשום את הקורס בתוכנית לימודים ולשלם שכר לימוד בהתאם.

8.2.2.3 תלמיד השוהה בשירות מילואים או שחזר משירות מילואים עד שבועיים לפני מועד הגשת עבודה, יוכל להגיש את העבודה או עבודה חלופית, בהתאם להחלטת המורה, באיחור של מספר הימים בהם שירת במילואים לפחות, או אותו מספר ימים לאחר שובו משירות המילואים.

מורה הקורס יוכל לפטור את התלמיד מהגשת העבודה בהתחשב במהות העבודה והיקפה.

ועדת ההוראה בכל פקולטה רשאית לדון ולהחליט מתוך רצון טוב אך גם מתוך התחשבות בדרישות הקורס, שלא ניתן לדחות את הגשתם של עבודות או תרגילים. במקרים אלה יוכל התלמיד להגיש את המטלה בפעם הבאה בה יינתן הקורס

תלמיד שהפסיד עקב שירות מילואים של 14 ימים ומעלה את מועד הגשתן של למעלה משמונה עבודות, יפנה לוועדת ההוראה של פקולטת האם שלו אשר רשאית לדון ולהחליט מתוך רצון טוב אך גם מתוך התחשבות בדרישות הקורסים השונים אם וכיצד יוגשו העבודות.

8.2.2.4 תלמיד שהוכר כזכאי על פי סעיף 1.12.3 ושלא הגיש מטלות כתובות במועדים שנקבעו כי אלה חלו בתקופת ההיעדרות יוכל להגיש את המטלה או מטלה חלופית, בהתאם להחלטת המורה, תוך שבעה שבועות מתום תקופת ההיעדרות. תלמידה שלא הגישה מטלות בשל הפלה תהיה זכאית להארכה של שבועיים. ועדת ההוראה בכל פקולטה רשאית לדון ולהחליט מתוך רצון טוב אך גם מתוך התחשבות בדרישות הקורס.

8.2.3עבודת גמר למוסמך תוגש לא יאוחר מה- 31.12.  אם ניתן אישור אקדמי להגיש עבודת גמר במועד מאוחר יותר, על התלמיד להגיש תכנית לימודים לשנת לימודים נוספת ולשלם שכר לימוד בהתאם.

## 8.3  **בדיקת מטלות בכתב ומועד החזרתן**

8.3.1  בחינות בית, תרגילים, דו"חות ועבודות ביניים יוחזרו לתלמידים תוך שבועיים מהמועד האחרון שקבע המורה להגשתם או שבועיים לאחר שהוגשו, המאוחר ביניהם.

8.3.2  עבודות סיום קורס – המורה ימסור את ציון העבודה ויחזיר את העבודה בתוך חודש מהמועד האחרון שנקבע להגשת העבודות בקורס או חודש לאחר שהוגשו, המאוחר ביניהם. דין ערעור על ציון בעבודה, כדין ערעור על ציון בבחינה (ראו פרק 7).

8.3.3  תלמיד אינו רשאי להגיש תיקון לעבודה, בחינת בית, תרגילים או כל עבודה אחרת בכתב לאחר שהמורה דיווח על הציון בגין העבודה, התרגיל או הבחינה.

8.3.4 עבודת גמר למוסמך, עבודות סמינריוניות, עבודות פרוסמינריוניות – המורה ימסור את ציון העבודה ויחזיר את העבודה בתוך חודשיים מהמועד שנקבע להגשת העבודה או חודשיים לאחר שהוגשה, המאוחר ביניהם.

8.3.5 עבודת גמר למוסמך:

א. העבודה תימסר להערכת קורא/ים הבקיא/ים בנושא העבודה. המנחה/ים והקורא/ים ימסרו את הציון ואת הערכתם המפורטת על העבודה לא יאוחר מחודשיים לאחר מועד הגשת העבודה.

ב. הערכת העבודה והענקת הציון על ידי המנחה/ים והקורא/ים תיעשה באופן עצמאי.

ג. זהותם של הקוראים תהיה חסויה בפני התלמיד, אלא אם ויתר הקורא על חסיון זה.

ד. חלקו/ם של המנחה/ים לא יעלה על 50% מהציון על העבודה הכתובה.

ה. תקבע כל פקולטה כיצד יחושב הציון כאשר הפער בציונים שקבעו המנחים והקוראים עולה על 10%.

ו.  תקבע כל פקולטה מהו חלקו היחסי של ציון העבודה מהציון הכולל של התלמיד בתואר.

ז. עותק אלקטרוני של עבודות מוסמך ראויות יופקד בספריית האוניברסיטה וזאת על-פי קריטריונים שתקבע הפקולטה.

8.3.5  תלמידים שלא קיבלו ציון במועד רשאים לפנות למזכירות הפקולטה שתטפל בבעיה באופן שיבטיח את אלמוניותם.

8.3.6  במקרה שעבודה נבדקת על ידי יותר מאדם אחד, כל בודק יבדוק את העבודה וייתן ציון באופן עצמאי.

## 8.4  **שמירת עבודות והחזרתן**

8.4.1  החזרת עבודות המוגשות במסגרת השלמת חובות הלימודים בקורס ועבודות סמינר היא באחריות צוות הקורס.

8.4.2 עבודות תזה יוחזרו לתלמיד באמצעות המזכירות.

8.4.3 עבודות שלא יידרשו על ידי התלמידים, ישמרו לא יותר משלושה חודשים לאחר פרסום הציון. לאחר מכן יושמדו.

## **8.5   ערעור על ציון בעבודה גמר למוסמך**

8.5.1  ערעור על ציון עבודת גמר למוסמך

א. ניתן לערער על ציון העבודה ובלבד שהערעור מנומק ומוגש בתוך3 ימי עסקים ממועד פרסום הציון (על פי נהלי הערעור -- סעיף 7.10.3).

ב. ערעור על ציון העבודה יידחה את מועד סיום התואר, עלול לעכב את הענקת התעודה בשנה ועלול לפגוע בזכאות התלמיד למלגות ופרסים.

ג. לאחר הגשת הערעור, תימסר העבודה להערכה עצמאית על ידי קורא נוסף.

ד. תחליט כל פקולטה כיצד ישוכלל ציון הקורא הנוסף עם ציוני המנחה/ים והקורא/ים הקודם/מים ובלבד שמשקל ציוני המנחים לא יעלה על 50% מציון העבודה.

## 8.6 אחריות התלמיד לעבודתו

8.6.1 ההכנה של עבודות סמינריוניות, בחינות בית ועבודות בית היא אישית, וחייבת להתבסס על עבודה עצמאית בלבד, אלא אם כן מורה הקורס אישר במפורש לנהוג באופן אחר. מבלי לגרוע מכלליות האמור, מובהר בזאת:

8.6.2 תלמיד אינו רשאי לעיין בפתרון בכתב, מלא או חלקי, של **מטלה בכתב** של אדם אחר (ובכלל זה פתרון השמור במדיה דיגיטלית כלשהי, לרבות רשתות חברתיות והודעות דוא"ל) **ו/או** להיעזר בפתרון כאמור בכל צורה שהיא, אלא אם ניתן היתר מפורש לכך על-ידי מורה הקורס.

8.6.3 לגבי עבודת בית בלבד, אם הדבר לא נאסר במפורש על-ידי מורה הקורס, מותר לקיים התייעצות באשר לסוגיות המתעוררות בעבודה, אך אסור לעיין בטיוטה כתובה כאמור של פתרון שכתב אדם אחר. בכל מקרה אסור לנסח במשותף מסמך כתוב.

* 8.6.4
* תלמיד חייב לציין בכל עבודה בכתב את כל המקורות שעליהם הוא מסתמך, כולל מקורות שבעל פה ומקורות של בינה מלאכותית, ולציין בתוך מירכאות קטעים שמועתקים ממקורות אחרים, תוך הפנייה למקור שממנו מובא הציטוט. במידה ונעשה שימוש בכלים של בינה מלאכותית (AI), על התלמיד לציין באופן ברור בעבודה, באילו חלקים נעזר בכלים מסוג זה ובאיזה אופן.

8.6.5 למורה יש רשות לזמן תלמיד לפגישה לפני מתן ציון לעבודה.

מורה רשאי להחליט שדיון כזה הוא מבחן בע"פ בתנאי שמתקיימים הכללים הרגילים של מבחן בע"פ.

8.6.6 אין להגיש אותה עבודה או חלק ניכר ממנה בשני קורסים שונים ובכל מקרה יש לציין בעת הגשת העבודה אילו חלקים מתוכה מבוססים על עבודה שהוגשה או עומדת להיות מוגשת בקורס אחר.

**9. קביעת ממוצע הציונים**

## 9.1   ציונים הנכללים בממוצע

9.1.1   כל ציון שקיבל תלמיד בסיום קורס (למעט החריגים המפורטים בסעיף 9.2), ייכלל בחישוב הציון הממוצע לאותה שנת לימוד וכן בחישוב הציון הממוצע לתואר, לאחר שישוקלל על פי מספר נ"ז שהוקצו לקורס.

חזר תלמיד על בחינה (עבודה), ייכלל בממוצע רק הציון המאוחר.

9.1.2   הציון בקורס ייקבע באותו אופן לכל התלמידים (בחינה או עבודה וכדומה) ויבוא לידי ביטוי באותו אופן (כציון מספרי או כציון מילולי).

9.1.2.1   השימוש בציונים מילוליים יוגבל למקרים בודדים ומיוחדים.

9.1.3   תלמיד שלא נבחן בבחינה הסופית של הקורס ולא קיבל בקורס ציון סופי- יושמט הקורס מאישור הלימודים והציונים שלו, וזאת בתנאי שאין זה קורס "מוגבל משתתפים". לא ניגש תלמיד לבחינה בקורס "מוגבל משתתפים", ידווח לו ציון סופי "אפס" בקורס.

## 9.2   ציונים שאינם נכללים בממוצע

הציונים המפורטים להלן לא ייכללו בחישוב הממוצע:

9.2.1   ציונים בקורסים שאינם מקבלים נקודות זכות (לימודי השלמה, לימודי הכנה בעברית והקורס "קריאה והבנה של טקסטים מדעיים באנגלית" וכד').

9.2.2   ציונים בקורסים, שהתלמיד למד מעבר לדרישות לתואר והוגדרו כקורסים "עודפים". ראו סעיף 6.3.

9.2.3   ציונים המהווים מרכיב חלקי בציון הסופי של הקורס (בחינת ביניים, תרגיל וכיו"ב).

9.2.4

9.2.5   הערכה מילולית: "פטור", "עבר", "השתתפות פעילה", "זיכוי", "לא זכאי" ו"נשר".

9.2.

9.2..

9.2.8   ציון בקורס שנלקח בחשבון לצורך קבלת תואר אחד לא יילקח בחשבון לצורך קבלת תואר נוסף.

9.2.9 ציונים בקורסים שנלמדו במוסד אקדמי אחר מוכר להשכלה גבוהה והוכרו כחלק מהלימודים לתואר (גם במקרה של לימודים בתכנית משותפת).

# 10. **חזרה על קורס**

## 10.1 **זכאות**

א. תלמיד רשאי לחזור על קורס שנכשל בו פעם אחת באותה שנת לימודים או בשנה העוקבת.

ב. במידה ומעונין לשפר ציון בקורס עליו לפנות לוועדת הוראה. ועדת הוראה (או מי שהוסמך על ידה) רשאית שלא לאשר בקשה זו על סמך שיקולים אקדמיים (כגון התלמיד למד קורס מתקדם יותר) או שיקולים מנהליים (כגון קורס מוגבל משתתפים או עדיפות לתלמידים אחרים).

ג. רישום לקורס בפעם השלישית מחייבת אישור ועדת הוראה (או מי שהוסמך על ידה). החלטה לא לאשר רישום בפעם השלישית לקורס חובה היא בבחינת הפסקת לימודים באותו חוג.

בכל מקרה, חזרה על קורס מחייבת רישום הקורס בתוכנית הלימודים ותשלום שכ"ל בהתאם.

10.1.1 תלמיד שנעדר משיעורים עקב שירות מילואים של 10 ימים ומעלה במצטבר במהלך הסמסטר בקורס סמסטריאלי או 20 ימים ומעלה במצטבר בקורס שנתי, יוכל לחזור על הקורס ללא תשלום נוסף ובתנאי שעדיין לא נבחן בקורס.

10.1.2 תלמיד שנעדר בשל אירוע מזכה על פי סעיף 1.12.3 יוכל לחזור על הקורס ללא תשלום נוסף ובתנאי שעדיין לא נבחן בקורס.

## 10.2 פטור מחובות שוטפים

מורה רשאי לפטור תלמיד החוזר על הקורס כנ"ל ממילוי החובות השוטפים של הקורס (כגון תרגילים), אך לא מהבחינה.

## 10.3 ציון הקורס במקרה של חזרה על קורס

הציון המאוחר יותר בקורס הוא המחייב, גם אם הוא נמוך מהציון הקודם.

## 10.4 הגבלת זכות החזרה על קורסים

10.4.1 ועדת ההוראה של כל פקולטה תהיה רשאית לקבוע קורסים בהם ייאסר על תלמידים לחזור על הקורס אם נבחנו בו בשני מועדים.

10.4.2 ועדת ההוראה של הפקולטה רשאית להגביל את מספר הקורסים עליהם רשאי תלמיד לחזור במהלך הלימודים לתואר.

# 11. תנאי מעבר

## 11.1 קורסי החובה והציונים הנדרשים בקורסים

ועדת ההוראה או מי שהוסמך על ידה, תגדיר ותפרסם בשנתון את רשימת קורסי החובה ותנאי המעבר של החוגים בכל שנת לימוד ואת ציון המעבר הנדרש בקורסים.

11.1.1  ציון העובר המינימאלי בקורס הוא 60.פקולטה רשאית לקבוע שבקורס מסוים ציון המעבר יהיה גבוה מ- 60.

11.1.2  ממוצע הציונים המינימאלי ˗ תנאי מעבר משנה לשנה בתואר בוגר הוא הצלחה בכל קורסי החובה.

11.1.3   ציון מינימאלי בלימודי שפה ˗ לתלמיד שנה א' לתואר בוגר שאינו פטור מלימודי הכנה באנגלית ו/או בעברית (כמפורט בפרק 5), נדרש ציון 70 לפחות בלימודי האנגלית וציון 75 לפחות בלימודי העברית כדי לעבור לשנה ב' (פקולטה רשאית לדרוש ציון מעבר גבוה יותר בעברית).

11.2  תלמיד לתואר בוגר שעובר ממסלול לימודים דו-חוגי למסלול חד-חוגי, חייב לעמוד בתנאי המעבר של שני החוגים. פקולטה רשאית לקבוע תנאי מעבר גבוה כתנאי כניסה למסלול חד-חוגי.

11.3  פקולטה רשאית לאשר לתלמיד שלא עמד בתנאי המעבר לחזור על לימודי השנה בחוג על פי שיקוליה.

11.4 תלמיד שלא השלים חובותיו בקורס בשל אירוע מזכה על פי סעיף 1.12.3 או בשל שירות מילואים יוכל ללמוד על תנאי בקורס מתקדם או בשנה מתקדמת עד להשלמת הבחינה או המטלה, בכפוף לעמידתו בהוראות סעיף 4.6.2 באשר לחובותיו של "תלמיד על תנאי".

# 12. **משך הלימודים, הפסקת לימודים וחידושם**

## 12.1  **משך הלימודים**

ועדת ההוראה של הפקולטה מוסמכת לבחון את לימודיו של תלמיד הגורר את לימודיו לתואר מעבר לשנות התקן ולקבוע אם ואלו לימודים לא יוכרו כחלק מלימודיו לתואר. אולם, תלמיד שנעדר בשל שירות מילואים מצטבר של 150 ימים במהלך תקופת לימודיו התקנית ותלמיד שנעדר בשל אירוע מזכה (על פי סעיף 1.12.3) יהיו זכאים להאריך את לימודיהם בשני סמסטרים ומבלי שיחויבו בשכ"ל או בתשלום נוסף בשל הארכה זו.

## 12.2 **ביטול לימודים**

תלמיד או מועמד המבטל את לימודיו במהלך שנת הלימודים (גם אם לא הגיש תכנית לימודים ) חייב להודיע על כך למחלקת מערכות לימודים ותשלומי סטודנטים דרך: צור קשר במידע האישי – מנהל סטודנטים – שכר לימוד- הפסקת לימודים.

## 12.3**רישום מחדש – לתלמידים חדשים**

תלמיד שהתקבל ללימודים באחת התוכניות הבאות **-רפואה, רפואה צבאית -צמרת, רפואת שיניים, רפואה ומחקר ביו-רפואי, אמירים- מדעי הרוח, ריפוי בעיסוק , תכנית רביבים, רוקחות- תכנית מצוינות -** אך לא מימש קבלתו, כלומר, לא קלט תכנית לימודים, יידרש להירשם מחדש ולשוב לעמוד בתנאי הקבלה.

##

## 12.4 **חידוש לימודים** - לתלמידים ותיקים

12.4.1 תלמיד ותיק לתואר בוגר, שרשאי היה להמשיך את לימודיו אך הפסיקם לתקופה אחת של עד שתי שנות לימוד רצופות, יהיה רשאי לחזור ללימודים באותו תחום מבלי שיהיה עליו להתקבל מחדש לתחום זה. ההחלטה בנוגע להכרה בלימודיו הקודמים ולהמשך לימודיו היא בסמכותה של ועדת ההוראה של הפקולטה. על התלמיד המבקש לחדש את לימודיו לפנות בבקשה בכתב אל מזכירות הפקולטה.

12.4.2 תלמיד ותיק, שהפסיק את לימודיו ומעוניין לחדשם ואיננו עונה על ההגדרה בסעיף 12.4.1, יגיש בקשה בכתב לוועדת ההוראה של הפקולטה. ההחלטה אם לקבלו ללימודים לשנה מתקדמת בתואר או לדרוש ממנו לעמוד מחדש בתנאי הקבלה לחוג, וכן ההחלטה בנוגע להכרה בלימודיו הקודמים היא בסמכותה של ועדת ההוראה של הפקולטה.

החידוש כרוך בדמי חידוש שאינם מוחזרים במקרה שהחידוש לא אושר

#

# 13. **זיכויים אקדמיים**

## **13.1  ההחלטה בדבר הכרה בלימודים מתחום אחר באוניברסיטה או מחוצה לה, היא בידי ועדת ההוראה של הפקולטה.**

## **13.2  קורסים מתחום אחר באוניברסיטה העברית שהוכרו לצורך המשך לימודים, יחושבו במלוא משקלם וציוניהם ייכללו בממוצע הציונים לתואר או ידווחו כ"זיכוי", מבלי שייכללו בממוצע (לפי החלטת הפקולטה).**

## **13.3  קורסים ממוסדות אחרים להשכלה גבוהה שהוכרו לצורך המשך לימודים באוניברסיטה העברית, ידווחו כ"זיכוי" ללא ציון ולא ייכללו בממוצע הציונים לתואר.**

**13.4** זיכויים (אקדמיים וכספיים) ופטורים (אקדמיים) לתואר "בוגר"

הגדרות: השימוש להלן במונח "זיכוי" פירושו שחרור מחובת שכר לימוד ומחובה אקדמית כאחד. השימוש במונח "פטור" פירושו שחרור מחובה אקדמית בלבד.

13.4.1  תלמיד לתואר בוגר שלמד לימודים אקדמיים קודמים במוסד מוכר להשכלה גבוהה ולא קיבל תואר בעבור לימודיו אלה - יירשם כמקובל וקבלתו ללימודים תידון על ידי הפקולטה. הפקולטה רשאית להעניק לו זיכויים בגין לימודיו בשיעור שלא יעלה על 2/3 ממכסת הלימודים לבוגר באוניברסיטה העברית. הוא יקבל תואר בוגר מהאוניברסיטה העברית רק אם סיים בה שנה ג', כולל עבודות סמינריוניות בתכניות הלימודים הדורשות עבודות כאלו והיקף לימודיו מהווה לפחות שליש מלימודי התואר.13.4.2  תלמיד באוניברסיטה העברית הלומד במסלול דו-חוגי, רשאי לקבל זיכוי על לימודיו הקודמים בהיקף של חוג שלם ובלבד שלא קיבל תואר בעבור לימודים אלה. כלומר, באפשרותו ללמוד חוג אחד בלבד לתואר.

13.4.3  תלמיד האוניברסיטה העברית שרוצה להשלים לימודים לתואר בקורסים ספורים במוסד אקדמי אחר, יכול לעשות זאת בתיאום עם ועדת ההוראה של הפקולטה. הפקולטה תקבע את היקף הלימודים שיידרשו מהתלמיד באוניברסיטה העברית נוסף על לימודיו במוסד האחר. קורסים אלו יוכרו כזיכוי להשלמת התואר

.13.4.4 . תואר כפול- תלמיד הלומד לתואר כפול יוכל לקבל זיכוי של עד רבע מהיקף הנ"ז בכל אחת מהתכניות במקרים בהם קיימת חפיפה בין קורסים בעלי תוכן דומה.

13.4.5. תלמיד הלומד שני תארי בוגר במקביל באותה פקולטה או בפקולטה אחרת באוניברסיטה העברית יכול, במקרים בהם קיימת חפיפה בין קורסים בעלי תוכן דומה, לקבל זיכוי על לימודי התואר האחד בהיקף שלא יעלה על רבע מסה"כ המכסה לתואר הנוסף. הזיכוי יינתן בעבור תואר בוגר אחד נוסף בלבד.

13.4.6 תלמיד הלומד תכנית חד חוגית וחוג נוסף (במתכונת דו חוגית) יוכל לקבל זיכוי בהיקף של עד רבע מהנ"ז בחוג הנלמד במתכונת חד חוגית, במקרים בהם קיימת חפיפה בין קורסים בעלי תוכן דומה.

13.4.7. האוניברסיטה רשאית לתת לסטודנט פטור מקורס (בין חובה ובין רשות) בתכנית לימודים בגין קורס אקדמי שלמד במסגרת תכנית לימודים אחרת במוסד להשכלה גבוהה, אשר בגינה הוענק לו תואר אקדמי, ובתנאי שהקורס שנלמד בעבר זהה במתכונתו ולא נופל ברמתו ובהיקפו מהקורס שניתן בו הפטור. בכל מקרה, אם יינתנו פטורים כאמור, היקפם לא יעלה על רבע מהיקף תכנית הלימודים. ככלל, לא ניתן לקבל פטור בגין קורסים אקדמיים שנלמדו לפני יותר משש שנים. ועדת ההוראה תוכל לדון במקרים חריגים.

## 13.5  **זיכויים אקדמיים לתואר "מוסמך"**

13.5.1  תלמיד לתואר מוסמך שלמד לימודים אקדמיים קודמים במוסד מוכר להשכלה גבוהה ולא קיבל תואר בעבור לימודיו אלה – יירשם כמקובל וקבלתו ללימודים תידון על ידי הפקולטה. הפקולטה רשאית להעניק לו זיכויים אקדמיים בגין לימודיו הקודמים בשיעור שלא יעלה על מחצית ממכסת הלימודים למוסמך באוניברסיטה העברית. התנאי לקבלת תואר מוסמך מהאוניברסיטה העברית הוא רק אם סיים בה את עבודת הגמר ובחינת הגמר בתכניות הלימודים הדורשות עבודת גמר ו/או בחינת גמר והיקף לימודיו מהווה לפחות מחצית מלימודי התואר.

13.5.2 תלמיד הלומד לקראת שני תארי מוסמך, יוכל, במקרים בהם קיימת חפיפה בין קורסים בעלי תוכן דומה, לקבל זיכוי על לימודי התואר האחד בהיקף שלא יעלה על רבע מסה"כ המכסה לתואר הנוסף.

13.5.3  תלמיד שלמד או לומד לתואר תעודת הוראה ולומד גם לתואר מוסמך, יכול לקבל זיכוי אקדמי שלא יעלה על רבע מתכנית הלימודים למוסמך, במקרים בהם קיימת חפיפה בין קורסים בעלי תוכן דומה על סמך לימודיו לתעודת ההוראה.

13.5.4 הכרה בלימודי מוסמך קודמים. האוניברסיטה רשאית לפטור סטודנט מקורס (בין חובה ובין רשות) בתכנית לימודי המוסמך בגין קורס אקדמי שלמד במסגרת תכנית לימודים אחרת למוסמך במוסד להשכלה גבוהה, אשר בגינה הוענק לו תואר אקדמי, ובתנאי שהקורס שנלמד בעבר זהה במתכונתו ולא נופל ברמתו ובהיקפו מהקורס שניתן בו הפטור. בכל מקרה, אם יינתנו פטורים כאמור, היקפם לא יעלה על רבע מהיקף תכנית הלימודים. ככלל, לא ניתן לקבל פטור בגין קורסים אקדמיים שנלמדו לפני יותר משש שנים. ועדת ההוראה תוכל לדון במקרים חריגים. תלמיד שאושרה לו הכרה זו, יוכל לקבל עד 9 נ"ז זיכוי במסלול העיוני ועד 5 נ"ז זיכוי במסלול המחקרי. יתרת הנ"ז שהוכרו יעודכנו כפטור.

# 14. זכאות לתואר

## **14.1** תנאי זכאות

תלמיד זכאי לתואר בחוג נתון, בתנאי שקיים את כל התחייבויותיו האקדמיות כמפורט להלן:

א. סטודנט זכאי לקבל תואר בחוג לימודים מסוים בתנאי שהתקבל אליו על פי דין וקיבל הודעה רשמית על קבלה ללימודים בחוג. יובהר, כי סטודנט שלא התקבל ללימודים לתואר כאמור לעיל, לא יהיה זכאי לקבל תואר באותו חוג לימודים, גם אם סיים את כל החובות האקדמיות באותו חוג. הקורסים שלמד במסגרת החובות האקדמיות של אותו חוג אליו לא התקבל, ייחשבו כקורסים או קורסים עודפים בחוג אליו התקבל הסטודנט ובו הוא רשום על פי החלטת החוג.

ב השלים את לימודיו על פי דרישות הפקולטה והחוגים, הן מבחינת היקף הקורסים ודרישות הקורסים והן מבחינת ציון המעבר בקורס, כפי שקבעה הפקולטה.

ג. קיבל ציון מעבר כפי שקבעה הפקולטה (סעיף 7.9), בכל אחד מהקורסים הנכללים בממוצע ציוניו.

ד. השיג לפחות ממוצע ציונים סופי כפי שנקבע בפקולטה ולא פחות מ- 60.

על אף האמור, תלמיד יהיה זכאי לקבל אישור הזכאות לתואר או התעודה רק לאחר שהסדיר את חובותיו הכספיים.

## 14.2 חישוב ציון הגמר לתואר

תלמיד הסבור שהוא זכאי לתואר יגיש למזכירות (החוג/הפקולטה/ביה"ס) בקשה לסגור את תוארו דרך מידע האישי. בבקשה זו יציין את מסלול הלימודים שבו הוא מבקש לקבל תואר ויזהה את הלימודים העודפים שלו (ראו סעיף 6.3), המזכירות תבדוק את הדברים, תחשב את ציון הגמר, ותמסור לתלמיד אישור זכאות לתואר המציין את שם התואר, את ציון הגמר לתואר, את ציון הגמר החוגי, ואת מועד הזכאות.

14.2.1 ציוני גמר לתואר בוגר:

14.2.1.1 ציון הגמר לתואר בוגר ייקבע על סמך הציונים (למעט המוגדרים בסעיף 9.2) של **כל** הקורסים הנדרשים על פי תכנית הלימודים לתואר בפקולטה שבה למד – **ורק** על פיהם, וללא התייחסות לשיוך החוגי של הקורסים. ציון הגמר לתואר בוגר יחושב כממוצע משוקלל של הציונים הסופיים בקורסים לעיל, כדלקמן:

א. הציון הסופי בקורס יוכפל במספר נקודות הזכות של הקורס.

ב. סכום המכפלות יחולק בסכום הנקודות.

14.2.1.2 ציון גמר חוגי ייקבע באותו אופן על פי כל הקורסים הנדרשים בתכנית הלימודים החוגית ורק על פיהם (למעט המוגדרים בסעיף 9.2). גם במסלול דו-חוגי ייקבעו כאמור לעיל הציון החוגי בכל אחד מהחוגים. קורסים הדרושים לתואר ולא לחוג ייכללו בחישוב הציון הסופי לתואר ולא בחישוב הציון הסופי לחוג/ים.

14.2.1.3 הכללים חלים על כל התלמידים החל מטקס חלוקת התעודות תשס"ט.

14.2.2 ציוני הגמר לתואר מוסמך ייקבעו על בסיס המרכיבים הבאים:

14.2.2.1מסלול מחקרי: עבודת גמר מחקרית, ממוצע ציוני הקורסים ובחינת גמר. הכללת בחינת הגמר והמשקל היחסי של כל אחד מהמרכיבים בציון הכולל נתונים לשיקול דעת הפקולטה.

14.2.2.2 מסלול לא מחקרי: ממוצע ציוני הקורסים. הכללת עבודת גמר לא מחקרית, עבודה סמינריונית ובחינת גמר ומשקלם היחסי בציון הכולל נתונים לשיקול דעת הפקולטה.

14.2.2.3 ציון גמר לתואר מוסמך איננו מחושב במסלולים מסויימים עבור המסיימים תואר מוסמך במסגרת המסלול הישיר לתואר דוקטור. לפיכך, הם אינם נכללים במדרג המסיימים ואין נקבעת לגביהם רמת סיום (סעיף 14.5).

## 14.3 מועד זכאות:

ככלל, תאריך הזכאות לתואר ייקבע לפי מתן הציון האחרון לתואר. בכל מקרה לא יהיה זה יותר משבועיים לאחר מועד הבחינה האחרונה או חודשיים מיום הגשת העבודה הסמינריונית האחרונה, למעט מקרים בהם הוגש ערעור.

14.3.1 תלמיד שיגיש בקשה לסגור תואר לאחר תום שנה מסיום חובותיו, בקשתו תיבדק כבקשה לחידוש לימודים כמפורט בפרק 12. החליטה הפקולטה לסגור תואר לתלמיד הנ"ל מבלי לחייבו בהשלמות כלשהן, תאריך הזכאות לתואר יהיה מועד הגשת הבקשה לסגירת התואר. התלמיד יקבל את תעודתו יחד עם מחזור המסיימים השוטף ובהתאם לכללי מחזור זה.

## 14.4 סופיות ציוני גמר ותעודות.

לאחר קבלת אישור הזכאות לתואר, לא תהיה לתלמיד אפשרות לתקן את ציון הגמר ו/או לשנות את אישור הזכאות ו/או את תעודת התואר. תעודת התואר תימסר לתלמיד בטקס חלוקת תעודות התואר המתקיים בפקולטה פעם בשנה.

* + 1. על תלמיד שירצה לתקן ציונים בודדים לקבל את הסכמת הפקולטה, והוא יקבל אישור נפרד על כך.
    2. תלמיד שלמד קורסים לאחר שסגר תואר – בין אם למד את הקורסים במסגרת התואר ובהסכמת הפקולטה וחזר עליהם לאחר שסגר תואר ובין אם למד קורסים אחרים - יוכל לקבל אישור נפרד על ציוניו בקורסים אלה. מדובר בלימוד של קורסים שהתקיים שלא במסגרת התואר.
    3. בעל תעודת תואר מהאוניברסיטה העברית ששמו השתנה רשאי לקבל ( תמורת תשלום ולאחר הצגת אישור רשמי על שינוי השם ) תעודה חדשה על פי שמו החדש במקום תעודת התואר הנושאת את שמו הקודם. המבקש תעודה חדשה בנסיבות אלו יגיש בקשה בכתב אל הפקולטה שהעניקה לו את התעודה הקודמת. התעודה החדשה תהיה במתכונת המקובלת במועד הפקתה ותיחתם על ידי בעלי התפקידים בהווה. על גבי התעודה החדשה יצוין שהיא מחליפה תעודה קודמת, שהוענקה בשנת ( שנה עברית ) / ( שנה לועזית ).

## **14.5 הגדרה מילולית של ציון הגמר לתואר בתעודה ("בוגר" ו"מוסמך"):**

14.5.1 ציון הגמר לתואר בוגר

רמת הסיום נקבעת לפי מקומו היחסי של התלמיד בין המסיימים בחוג באותה שנה (בתנאי שהציון לא יהיה נמוך מהסף שנקבע לכל רמה), כמפורט להלן:

|  |  |  |  |
| --- | --- | --- | --- |
| רמת סיום | אחוזים | סף ציון מינימלי | |
| בהצטיינות | 20% | | 85 |
| מתוכם- בהצטיינות יתרה | 2% העליונים | | 90 |

* בחוגים בהם מספר המסיימים לא מאפשר חישוב מדרג חוגי יתכן איחוד בין חוגים.
* בממוצע החוגי נכללים כל הקורסים שנלמדו במסגרת תכנית הלימודים בחוג ורק קורסים אלו

14.5.2 ציון הגמר לתואר מוסמך

עבור תואר מוסמך נקבעת רמת הסיום לפי מקומו היחסי של התלמיד בין המסיימים בפקולטה באותה שנה (בתנאי שהציון לא יהיה נמוך מהסף שנקבע לכל רמה), כמפורט להלן:

|  |  |  |  |
| --- | --- | --- | --- |
| רמת סיום | אחוזים | סף ציון מינימלי | |
| בהצטיינות | 25% | | 85 |
| מתוכם- בהצטיינות יתרה | 3% עליונים | | 92 |

## 14.6 דיפלומות

כל תלמיד אשר סיים את לימודיו וסגר את התואר יקבל דיפלומה.

14.6.1 הדיפלומה תכלול בין היתר את שם הפקולטה/פקולטות, תואר, סוג תואר והחוג בהם התלמיד מקבל את התואר.

14.6.2 על הדיפלומה יהיה חתום דיקן הפקולטה בה למד התלמיד. תלמיד שלמד במסגרת דו חוגית- דו פקולטאית יקבל דיפלומה חתומה על ידי דיקני שתי הפקולטות.

14.6.3 תלמידי תעודת הוראה יקבלו דיפלומה אשר מציינת את תחום ההוראה שלמדו.

14.6.4. תלמיד שלמד חוג לאחר תואר יקבל תעודה נוספת עליה ייכתב "חוג לאחר תואר".

14.6.5 תלמיד שלמד במקביל תכנית חד חוגית עם חוג נוסף במתכונת דו חוגית יקבל תעודה אחת עליה יופיעו שני החוגים (תואר בוגר בחוג החד- חוגי ובחוג האחר במתכונת דו-חוגית).

# 15. אישורי לימודים וגיליון ציונים מסוגים שונים

באוניברסיטה ניתן לקבל מספר סוגי  "תדפיס ציונים" (record of studies):

* תדפיס ציונים סופי  בעברית ואנגלית.
* תדפיס ציונים שנתי בעברית ואנגלית.

אישורים ותדפיסים יינתנו אך ורק לתלמידים שהסדירו את התחייבויותיהם הכספיות לאוניברסיטה. האישורים יינתנו בתוך שבועיים מיום הגשת הבקשה. לתלמידים שסיימו את לימודיהם לפני 20 שנים או יותר, יינתנו האישורים בתוך 4 שבועות מיום הבקשה.

## 15.1  "גיליון ציונים"

15.1.1  מסמך זה משקף את הישגיו האקדמיים של הסטודנט במשך שנות לימודיו באוניברסיטה העברית.

15.1.2  כל תלמיד זכאי לקבל אישור לימודים וגיליון ציונים במהלך לימודיו, בעברית ו/או באנגלית. האישור יונפק תמורת תשלום לפי תעריף שייקבע בכל שנה.

15.1.3  תלמיד שסיים לימודי תואר יקבל ללא תשלום אישור בעברית, בזמן חלוקת התעודות. אישורים נוספים יחויבו בתשלום.

15.1.4  הפקולטה (ביה"ס) בה למד/לומד התלמיד, אחראית להנפקת האישור ולתוכנו. האישור יהיה בר-תוקף רק בחותמת הפקולטה המנפיקה.

15.1.5  האישור יהיה אחיד במתכונתו בכל הפקולטות ובתיה"ס:
בראש האישור יופיעו שם הפקולטה ושמות החוגים בהם למד התלמיד. תלמיד שסיים את לימודיו לתואר, יירשמו באישור רק החוגים בהם קיבל ציוני גמר. לתלמיד שלא סיים לימודיו, יירשמו כל חוגי הלימוד בהם למד (גם אם החליף לימודים במהלך לימודיו).

בגוף האישור יירשמו ציוניהם של כל הקורסים שיש בהם ציון סופי (קורסים ללא ציון וקורסים בעלי ציון חלקי - יושמטו). בקורס  בו ניתנת הערכה מילולית, תירשם הערכה זו.

15.1.6  נבחן התלמיד באותו קורס יותר מפעם אחת, יירשם רק הציון המאוחר יותר.

15.1.7  תלמיד זכאי לבקש אישור הכולל לימודי תואר אחד בלבד או אישור הכולל את כל לימודיו באוניברסיטה העברית.

15.1.8  לימודי תעודת הוראה, לימודי השלמה ו/או לימודי הכנה, יופיעו תחת כותרת נפרדת.

15.1.9  "קורסים עודפים" יופיעו בדף נפרד.

15.1.10  תדפיס ציונים חלקי - תלמיד שטרם סיים את לימודיו ומבקש לקבל תדפיס ציונים שכולל ציון ממוצע לשם הרשמה לחוג/פקולטה/מוסד אחר יוכל לבקש זאת תמורת תשלום לפי תעריף שיקבע בכל שנה. התדפיס יכיל את כל חוגי הלימוד בהם למד וציוניו הסופיים בקורסים כולל ממוצע.

## 15.2  אישור לימודים כללי

אישור זה מהווה מסמך רשמי של האוניברסיטה בפני כל גורם חיצוני. האישור מפרט את שנות הלימוד של התלמיד, התואר שלקראתו הוא למד/לומד, תחומי הלימוד (חוגים) ומסלול הלימודים. ניתן להפיק את האישור עצמאית דרך המידע האישי.

## 15.3  תעודת גמר ואישור זכאות לתואר

15.3.1  תעודת גמר תוענק לתלמיד הזכאי לתואר, בטקס המתקיים אחת לשנה במועד שיפורסם.

15.3.2  תלמיד הזכאי לתואר וזקוק לאישור רשמי לפני הטקס, יכול לקבלו ללא תשלום.

## 15.4  תשלום עבור אישורים

15.4.1  אישורים הניתנים באופן חד-פעמי ללא תשלום:

* אישור זכאות לתואר
* אישור לימודים שוטפים (מערכת שעות)
* אישור סיום חובות
* אישור לימודים וציונים (בטקס)

15.4.2  אישורים נוספים- תמורת תשלום

* אישור לימודים וציונים (רקורד) עברית/אנגלית - 3 עותקים, יינתנו בפעם הראשונה ללא עלות, עד 3 עותקים
* תרגום תעודת קלף לאנגלית - 3 עותקים

15.4.3  אישורים מיוחדים- תמורת תשלום הנקבע בפקולטות

* אישורים לגרמניה
* אישורים לגמול השתלמות

# 16**. תלמידים מצטיינים**

האוניברסיטה העברית שואפת לעודד מצוינות בקרב תלמידיה. תלמידים מצטיינים יזכו להערכה על ידי הכללתם ברשימות המצטיינים השנתיות של דיקני הפקולטות והרקטור והענקת מענקי הצטיינות כפי שיפורט להלן.

"רשימות הדיקן שיפורסמו בתחילת תשפ"ה (המשקפות את הישגי התלמידים בתשפ"ד) שוקללו על פי הכללים המפורטים בתקנון תשפ"ד.

* 1. **נהלים כלליים**
     1. **המועד הקובע** לחישוב ממוצע הציונים לקביעת מדרג המצטיינים הוא **יום ב' בשבוע הרביעי של שנת הלימודים**. ציונים שייקלטו לאחר מועד זה לא יובאו בחשבון בממוצע זה.
     2. מיקומו של תלמיד במדרג המצטיינים ייקבע בהתאם לשיוך החוגי שלו
     3. בבואם להרכיב את רשימות המצטיינים ולבחור במקבלי המענקים רשאים הדיקנים והרקטור שלא לכלול ברשימה ושלא להעניק מענק או פרס למי שעבר עבירת משמעת.
     4. רשימות המועמדים לרשימות הדיקן לשנה מסוימת יפורסמו **עד השבוע השמיני של שנת הלימודים**. תלמידים הסבורים כי הם זכאים להיכלל ברשימה ואינם מופיעים בה, יפנו בעניין בכתב למזכירות הפקולטה בתוך שבועיים ממועד פרסום הרשימה.
     5. התלמידים שנכללים ברשימת המצטיינים יקבלו הודעה מהפקולטה ותעודה חתומה בידי הדיקן. הערה בדבר הצטיינות זו תודפס באישור הלימודים והציונים של התלמידים.
     6. תלמיד אינו זכאי לקבל מענק הצטיינות או פרס רקטור לאחר תום שנת הלימודים האחרונה לפי שנות התקן לתואר.
     7. תלמיד הזכאי למענק הצטיינות או פרס הרקטור, ישלם את שכר הלימוד לפי מועדי התשלום המקובלים ללא קשר למועד קבלת פטור שכר הלימוד.
     8. תלמידים ששכר הלימוד ממומן על ידי גורם אחר אינם זכאים לפטור משכר לימוד בגין הישגיהם הלימודיים. תלמיד שזכאי לפטור שכר לימוד (פרס דיקן לתואר בוגר), המקבל בשנת הלימודים שבה מוענק לו פרס הדיקן (מלא או חלקי)פטור משכר לימוד בגין משרת עוזר הוראה, יזכה במענק כספי בגובה הפטור משכר לימוד לו הוא זכאי בגין המשרה בה הוא מכהן, לאחר השלמה לפטור מ-100% שכר הלימוד השנתי כאמור לעיל.

## תלמידים מצטיינים לתואר בוגר

16.2.1 רשימת הדיקן לתואר בוגר

16.2.1.1 ברשימת הדיקן לתואר בוגר יכללו תלמידי השנים ב' ו- ג' ובוגרים (לאחר סיום לימודיהם) שמספרם עד עשרה אחוזים מבין התלמידים לתואר בוגר בכל פקולטה בשנת הלימודים שבגין ההישגים בה נקבעת הרשימה וממוצע ציוניהם במועד הקובע אינו נמוך מ- 85.

16.2.1.2 ההצטיינות תקבע על בסיס הישגי התלמיד בכל החוגים הרשומים בתכנית הלימודים, בכפוף לכללים הבאים:

א. יש ללמוד תוכנית לימודים מלאה בתואר בהתאם להגדרות הבאות:

1. תכנית לימודים מלאה בפקולטות ובבתי הספר העיוניים (מדעי הרוח, מדעי החברה, משפטים, מנהל עסקים, עבודה סוציאלית וחינוך) ובחוגים כלכלת סביבה וניהול והחוג לניהול מלונאות ומשאבי מזון, כוללת לפחות 36 נ"ז. תלמידי השנה האחרונה במסגרת שנות התקן לתואר נדרשים ל- 32 נ"ז לפחות.

2. תכנית לימודים מלאה בפקולטות ובבתי הספר הניסויים (מדעי הטבע, חקלאות, רפואה, מדעי הרפואה, רפואת שיניים, רוקחות, ריפוי בעיסוק, סיעוד (שנה ב' ), הנדסה ומדעי המחשב) כוללת לפחות 45 נ"ז. סיעוד שנה א' כוללת לפחות 41 נ"ז . תלמידי השנה האחרונה במסגרת שנות התקן לתואר נדרשים ל- 38-40 נ"ז לפחות, בהתאם להחלטת הפקולטה (סעוד, שנה ג' – כניסה למדרג עם מינימום של 42.5 נ"ז).

* **בחישוב הנ"ז בתכנית הלימודים יכללו**:

כל הקורסים בתכנית הלימודים שנלמדו באותה שנה וקורסים שנלמדו במסגרת חילופי סטודנטים.

* **בחישוב הנ"ז בתכנית הלימודים לא יכללו:**

קורסי שפות לפטור וקורסים שהוכרו בגין לימודים במוסד אחר

ב. בנוסף לדרישה בסעיף א לעיל, כדי להיכלל ברשימת הדיקן נדרש מינימום של 17 נ"ז בחוג. במקרה של תכנית לימודים דו-חוגית, הבדיקה תעשה עבור כל אחד מהחוגים בנפרד.

* **בחישוב הנ"ז בחוג יכללו**:

- כל הקורסים שנכללים בממוצע הציונים בחוג באותה שנה

* קורסים במעמד של "זיכוי מחייב" הנלמדים במסגרת חילופי סטודנטים
* קורסים עם ציון בינארי (עבר, השתתפות פעילה, נכשל וכ"ו)
* **בחישוב הנ"ז בחוג לא יכללו**:
* קורסי אבני פינה
* קורסי חטיבה שהם לא חלק מתכנית הלימודים של הסטודנט
* קורסים עודפים

- פטורים אקדמיים

ג. **סף מינימלי של נ"ז עם ציון**

* 14 נ"ז לפחות עם ציון מספרי בתכנית דו-חוגית;
* 28 נ"ז לפחות עם ציון מספרי בתכנית חד-חוגית.

ד. תלמידים ייכללו ברשימת הדיקן לתואר בוגר על סמך ציוני שנה ב' ומעלה רק אם הגיעו לרמת פטור באנגלית

ה .תלמידים שבשנה הרלוונטית לרשימה נכשלו בקורס כלשהו באחד החוגים יכולים עדיין להיות מצטיינים בחוג שבו אין להם קורס נכשל.

16.2.1.2 ברשימת הדיקן לתואר בוגר ייכללו התלמידים שציוניהם בגין לימודיהם בשנת הלימודים הקודמת הם הגבוהים ביותר מבין התלמידים לתואר בוגר בכל חוג.

16.2.1.3 תלמיד הלומד בו-זמנית לשני תארים בשתי פקולטות רשאי להיכלל ברשימת הדיקן בכל תואר בנפרד. , תלמיד הלומד לתואר דו-חוגי רשאי להיכלל ברשימת הדיקן לתואר בוגר בכל אחד מחוגי הלימוד שלו.

16.2.2 מענקי הדיקן לתואר בוגר

מענקי הצטיינות יוענקו על ידי הדיקן ל- 2.5% מן התלמידים לתואר בוגר בפקולטה- לבדוק בשנת הלימודים שבגין ההצטיינות בה מוענק המענק. מענק הדיקן לתואר בוגר בכל חוג שבו הסטודנט מצטיין יעניק פטור בהיקף של 25% משכר הלימוד השנתי לתואר בוגר בשנת הלימודים שבה יוענק המענק, אך לא יותר משכר הלימוד האישי של התלמיד באותה שנה בגין לימודיו לתואר בוגר.

16.2.3 רשימת הרקטור לתואר בוגר

ברשימת הרקטור לתואר בוגר יכללו 30 התלמידים המצטיינים של האוניברסיטה לתואר בוגר, שייקבעו תוך התחשבות בצורך להבטיח ייצוג הולם ברשימה לתלמידים בפקולטות השונות. התלמידים שברשימת הרקטור לתואר בוגר זכאים לפטור בהיקף של 100% משכר הלימוד השנתי לתואר בוגר בשנת הלימודים שבה יינתן המענק, אך לא יותר משכר הלימוד האישי של התלמיד באותה שנה בגין לימודיו לתואר בוגר. בנוסף לפטור משכר הלימוד, יינתן לתלמידים שברשימת הרקטור גם פרס כספי.

## 16.3 תלמידים מצטיינים לתואר מוסמך

ברשימות הדיקן והרקטור ייכללו התלמידים המצטיינים לתואר מוסמך על פי הישגיהם במהלך לימודיהם לתואר מוסמך (בגין הישגיהם בשנה א' ובגין הישגיהם בשנה ב').

16.3.1 רשימת הדיקן לתואר מוסמך

ברשימת הדיקן לתואר מוסמך יכללו תלמידים מסיימים המהווים עד עשרה אחוזים מבין התלמידים לתואר מוסמך בכל פקולטה בשנת הלימודים שבגין ההישגים בה נקבעת הרשימה, וממוצע ציוניהם במועד הקובע אינו נמוך מ- 85, בכפוף לכללים הבאים:

א. ייכללו ברשימה רק תלמידים שלמדו לפחות 40% מהיקף הלימודים הדרוש לתואר (27% בתוכנית מוסמך תלת-שנתית). לעניין זה יילקחו בחשבון גם קורסים שנלמדו במסגרת תואר אחר שהופשרו בשנת הלימודים שבגין ההצטיינות בה נקבעת הרשימה, אך לא יילקחו בחשבון קורסים שהוכרו בגין לימודים במוסד אחר.

ב. בממוצע הציונים למדרג יכללו כל ציוני השנה הקודמת, כולל ציונים בקורסים שנלמדו במסגרת תואר אחר שהופשרו בשנת הלימודים שבגין ההצטיינות בה נקבעת הרשימה, למעט ציונים בקורסים הבאים: קורסים שמוגדרים כלימודי עזר ולימודי השלמה, קורסים שבהם ניתן ציון מילולי (כגון פטור ו/או זיכוי) וקורסים שהוכרו בגין לימודים במוסד אחר ושפות לפטור.

16.3.2 מענקי הדיקן לתואר מוסמך

מענקי הצטיינות יוענקו על ידי הדיקן ל- 5% מן התלמידים לתואר מוסמך בפקולטה בשנת הלימודים שבגין ההצטיינות בה יינתן המענק. אולם בבואו להרכיב את הרשימה, רשאי הדיקן להתחשב בצורך להבטיח ייצוג הולם ברשימה לתלמידים בחוגים השונים בפקולטה, ולהעניק עדיפות לתלמידים לתואר מוסמך מחקרי.

מענק הדיקן לתואר מוסמך יהיה בהיקף של 100% שכר הלימוד השנתי לתואר מוסמך בשנת הלימודים שבה יינתן המענק, אך לא יותר משכר הלימוד האישי של התלמיד באותה שנה בגין לימודיו לתואר מוסמך. תלמיד שזכאי לפרס הדיקן לתואר מוסמך, המקבל בשנת הלימודים שבה מוענק לו פרס הדיקן פטור (מלא או חלקי) משכר לימוד בגין משרת עוזר הוראה, יזכה במענק כספי בגובה הפטור משכר לימוד לו הוא זכאי בגין המשרה בה הוא מכהן, לאחר השלמה ל פטור בגובה-100% משכר הלימוד השנתי בגין הצטיינות.

16.3.3 רשימת הרקטור לתואר מוסמך

ברשימת הרקטור לתואר מוסמך יכללו 50 התלמידים המצטיינים של האוניברסיטה לתואר מוסמך, שייקבעו תוך התחשבות בצורך להבטיח ייצוג הולם ברשימה לתלמידים בפקולטות השונות. התלמידים הנכללים ברשימת הרקטור לתואר מוסמך יהיו זכאים גם לפרס כספי.

# 17. העברת מידע על סטודנטים

(מעובד לפי הוראת הנהלה מספר 008- 18)

הוראה זו קובעת נוהל להעברת מידע ממאגר המידע של מנהל סטודנטים, במגמה להגן על צנעת הפרט של הסטודנט. סטודנט- כל מי שנרשם ו/או למד באוניברסיטה לתואר כלשהו או בכל תכנית מיוחדת.

## 17.1 **כללי**

17.1.1  כל בקשה לקבלת מידע על סטודנטים מצד גוף באוניברסיטה או מחוץ לה, חייבת לפרט את זהות המבקש, הנתונים הנדרשים, מטרת הבקשה והשימוש שייעשה במידע.

17.1.2  כל גוף או אדם שקיבל מידע כאמור בהוראה זו, יתחייב להשתמש במידע זה רק לצורך המטרה אותה פירט בבקשה.

17.1.3  ראשי היחידות אחראים לכך שהוראות אלה יובאו לידיעת העובדים הנוגעים לעניין.

## 17.2  העברת מידע פרטני על הסטודנט

17.2.1  לסטודנט או לבא כוחו

סטודנט יכול לקבל לפי דרישתו ובכפוף לכל דין מידע אודותיו הנמצא במאגר. ניתן למסור את המידע גם לבא כוחו של הסטודנט על סמך ייפוי-כוח.

17.2.2  לרשות אקדמית באוניברסיטה

רשויות אקדמיות באוניברסיטה וכן המנהל האקדמי יכולים לקבל מידע על הסטודנט, כשהדבר דרוש למילוי תפקידם.

17.2.3  לגוף מנהלי באוניברסיטה

גופים מנהליים באוניברסיטה יכולים לקבל מידע על הסטודנט הכולל לכל היותר את שמו, כתובתו, שנה וחוג לימודיו.

המדור לקבלת תלמידים יהיה רשאי לקבל מידע על ציוני תלמידים וכל מידע רלבנטי אחר לצורך מילוי תפקידו.

גופים מנהליים אחרים באוניברסיטה הזקוקים למידע על ציוני הסטודנט לצורך מילוי תפקידם יפנו לאגף למנהל סטודנטים. האגף יבדוק את ההצדקה למסירת המידע ויבחן גם אפשרויות נוספות למתן מענה לצורך של היחידה הפונה (כגון מסירת מידע מצומצם, אישור על עמידה בתנאי זכאות בלבד וכדומה).

יחידות מבקר האוניברסיטה, הלשכה המשפטית, יחידות דיקנט הסטודנטים נציב קבילות הסטודנטים והנציבה למניעת הטרדה מינית יהיו זכאים לקבל מידע מפורט, לצורך מילוי תפקידם.

17.2.4  לפונים מחוץ לאוניברסיטה

לפונים מחוץ לאוניברסיטה לא יימסר מידע מזוהה או ניתן לזיהוי אודות סטודנט לאדם או לגוף כלשהו

שמחוץ לאוניברסיטה (כולל אוניברסיטה אחרת, גוף ממשלתי, רשויות צה"ל וכיו"ב), אלא על סמך בקשה בכתב של הסטודנט, פרט למסירת מידע המחויבת לפי החוק, או מותרת לפי דין או תקנון.

.

## 17.3  העברת מידע סטטיסטי של קבוצות סטודנטים

17.3.1  לגורם בתוך האוניברסיטה

גופים בתוך האוניברסיטה: פקולטות, בתי-ספר, חוגים, יכולים לקבל נתונים סטטיסטיים אודות סטודנטים הרשומים אצלם. גופים אחרים באוניברסיטה יכולים לקבל נתונים סטטיסטיים על כלל התלמידים רק באישור הרקטור או בא כוחו. מידע זה יימסר מבלי לזהות את הסטודנטים.

17.3.2  לאגודת הסטודנטים

נציגי אגודת הסטודנטים יכולים לקבל רשימות שמיות של הסטודנטים וכתובותיהם, בכפוף להסכמת הסטודנטים, וכן נתונים סטטיסטיים על סטודנטים לפי חלוקה לתחומי לימוד, לצורך פעילות הקשורה באגודת הסטודנטים.

17.3.3  לגופיםמחוץ לאוניברסיטה

גופים שמחוץ לאוניברסיטה יכולים לקבל מידע סטטיסטי על סטודנטים רק באישור  הרקטור, או מי שהוסמך על ידו. אישורים כאלה יינתנו לכל בקשה בנפרד. מידע סטטיסטי שיימסר לגוף חיצוני, יהיה ללא שמות הסטודנטים ובאופן שלא ניתן יהיה לזהותם. בקשות לפי חוק חופש המידע יטופלו בהתאם להוראות החוק.

## 17.4  **אחריות**

ראש אגף מנהל סטודנטים, מנהל המחלקה למערכות מידע, מזכירים לענייני הוראה וראשי תחום הוראה ותלמידים בפקולטות/בתיה"ס וכל מי שמחזיק מידע על תלמידים, אחראים לביצוע הוראות אלה. ככל שמדובר בפניות של גופים מחוץ לאוניברסיטה – הטיפול יעשה בהתחשב במשאבים פנויים וסדר עדיפות.

## 17.5  **תשלום**

אישור למסירת מידע עשוי להיות מותנה בתשלום בעבור העבודה.

# 18. **זכויות יוצרים של תלמידים**

## 18.1  **זכויות יוצרים של תלמידים**

המצאה, לרבות כל רעיון או ידע מדעי ו/או טכנולוגי, וכל תהליך, חומרה, תוכנה, חומר, נוסחה וכן כל פיתוח ושפור של המצאה מקורית, שנוצרה ע"י תלמידים, תישאר הקניין של התלמידים. ואולם כאשר ההמצאה נוצרה ע"י תלמידים במהלך תעסוקה באוניברסיטה או במהלך עבודת מחקר או פרויקט ממומן ע"י האוניברסיטה ו/או צד ג', או במסגרת הנחיה ע"י חבר סגל, או כאשר קיבלו התלמידים מלגות השתלמות - הבעלות  על ההמצאה והקניין הרוחני הקשור אליה תהיה של האוניברסיטה, בכפוף להוראות הנהלה בעניין זה. תלמידים חייבים לדווח על כל המצאה כאמור.

## 18.2 **זכויות יוצרים ביחס לחומרי לימוד**

תלמידים רשאים לרשום את דברי מוריהם, ואף להקליט את השעורים, לשימושם האישי, אבל אסור לצלם שיעורים וגם אסור להפיץ רישומים או הקלטות של שיעורים למי שאינו רשום כתלמיד בקורס. על התלמידים לדעת, שמורים משתמשים לפעמים בחומרים שזכויות היוצרים שלהם שייכות לאחרים, כשמותר למורה להשתמש בחומרים אלה רק במסגרת הקורס. תלמידים המפרים זכויות יוצרים של האוניברסיטה או של אחרים, לרבות מורי האוניברסיטה, ולרבות בעלי זכויות של חומרים שמורי האוניברסיטה משתמשים בהם ברשות, כאמור, עלולים לתת את הדין על כך בדיון משמעתי ואף בבית משפט.

**19. נוהלי ערעורים, פניות ותלונות**

מסלולי הפניות בעניינים השונים מפורטים להלן.

ערעור או תלונה הנוגעים למספר תלמידים יוגשו במידת האפשר, במרוכז על ידי נציגים של הסטודנטים.

אין לדלג בפניות על פני דרגות סמכות ואין לפנות ליותר מגורם אחד בו זמנית או לגורם נוסף בטרם התקבלה תשובתו של הגורם אליו פנה התלמיד קודם לכן.

## 19.1 סטודנט רשאי לערער על ציון בבחינה, במטלה אקדמית או בקורס

(ראה גם סעיפים 7.10 ו- 8.5)

19.1.1

הערעור יוגש למורה או לסמכות האקדמית אשר העניקה את הציון, ללא ציון שמו של התלמיד המערער.

19.1.2 תלמיד רשאי לעיין בבחינה, בעבודה וכו' לפני הגשת הערעור.

19.1.3 הערעור ינומק ויוגש תוך 3 ימי עסקים מיום פרסום מחברת הבחינה.19.1.4 תשובת המורה על הערעור הנה סופית למעט במקרים של חריגה מנהלי האוניברסיטה (פניה על פי סעיף 19.2 להלן) וטענות על אפליה, התנכלות או שיקולים פסולים או זרים במתן הציון (פניה על פי סעיף 19.4 להלן). עם זאת, ניתן להגיש ערעור לראש החוג בנוגע לתכנים לימודיים, ובתנאי שהוצגו נתונים, מקורות מהספרות, חומר לימוד וכו' התומכים בטענה על טעות שארעה בבדיקת שאלה בבחינה. ראש החוג יוכל להשיב בעצמו על הערעור או להיעזר בבר-סמכא נוסף.

## 19.2 תלונה על חריגה מנהלי הוראה ולימודים

19.2.1 התלונה תוגש בכתב לגורם שחרג לדעתו של התלמיד מהנהלים האוניברסיטאיים או הפקולטטיים (כגון, מורה, ראש חוג, מזכירות הוראה).

אם יראה לנכון, יוכל התלמיד להפנות את תלונתו ישירות לגורם האחראי על מושא התלונה.

19.2.2 תשובת הגורם ניתנת לערעור בפני בעל התפקיד או הרשות הממונה על הסמכות אליה פנה התלמיד וזאת בסדר הבא: ראש החוג, ועדת ההוראה, דיקן הפקולטה, יו"ר ועדת נה"ל.

## 19.3 ערעור על הפסקת לימודים

* ערעור על הפסקת לימודים יוגש לוועדת ההוראה של פקולטת האם של התלמיד או להרכב שיפעל מטעמה.
* החלטת הוועדה ניתנת לבחינה נוספת ע"י דיקן הפקולטה.
* החלטת הוועדה צריכה להיות מנומקת.

## 19.4 תלונה על רקע אישי

תלונות על יחס בלתי ראוי או פגיעה אישית, יוגשו לדיקן הפקולטה.

## 19.5 פניה בעניין התאמות אישיות

19.5.1 נהלי הפניה בנושא בחינות במועדים מיוחדים מפורטים בסעיף 7.4 בתקנון.

19.5.2 פניות להתאמות בנושאים של נגישות, השכלה נתמכת, ליקויי למידה, הריון ומילואים מוסדרים בנהלים נפרדים:

נגישות: <http://studean.huji.ac.il/?cmd=ease.146>

לקויות למידה: סעיף 1.11.2 תקנון וב-<http://studean.huji.ac.il/?cmd=learning_disabilities.148>

מגדר והורות: סעיף 1.11.3 וב- <http://studean.huji.ac.il/?cmd=ease.109>

מילואים: <http://studean.huji.ac.il/?cmd=miluim>

19.5.3 פניות להתאמות עקב מצבים אישיים (שאינם מנויים לעיל) יופנו לסמכות האחראית על הענקת התאמות שכאלה (המורה כשמדובר בדחיית מועד הגשת עבודה, ועדת הוראה כשמדובר בהארכת תקופת הלימודים וכו').  החלטת אותה סמכות ניתנת לבחינה נוספת ע"י דיקן הפקולטה או על ידי דיקן הסטודנטים.

## 19.6 תלונות לנציב לקבילות סטודנטים

לאחר מיצוי הליכי הטיפול ו/או הערעור המפורטים בסעיפים 19.2-5 לעיל, רשאי סטודנט לפנות בכפוף לנוהל, לנציב קבילות הסטודנטים.

<http://academic-secretary.huji.ac.il/?cmd=regulations.638> ראה גם:

<http://studean.huji.ac.il/?cmd=acceptability.145>

## 19.7 תלונות בעניין הטרדה מינית

בכל נושא של הטרדה מינית, לרבות קבלת ייעוץ להגשת תלונה יש לפנות ישירות לנציבה למניעת הטרדה מינית. <http://studean.huji.ac.il/?cmd=acceptability.123>

## 19.8 תלונות משמעת נגד חברי סגל אקדמי/מינהלי/סטודנטים

במקרים של חשד לעבירת משמעת ניתן לפנות:

19.8.1 למזכיר האקדמי (לגבי סגל אקדמי וסטודנטים):

<http://academic-secretary.huji.ac.il/?cmd=contact>

19.8.2 לסמנכ"ל משאבי אנוש (לגבי עובד מינהלי): <http://hr.huji.ac.il/contact.php>

## 19.9 תלונות למבקר האוניברסיטה

תלונות בעניין התנהלות לא תקינה של רשויות האוניברסיטה או עובדיה (שאינן מתייחסות לפגיעה אישית בתלמיד ושאינן מצויות בסמכות נציב הקבילות), ניתן להפנות למבקר האוניברסיטה.

<http://comptroller.huji.ac.il/contact.html>

# 20 חובות המורה בנושאי הוראה ובחינות

האוניברסיטה העברית מייחסת חשיבות עליונה לאיכות ההוראה. מורי האוניברסיטה יעקבו אחרי ההתפתחויות במחקר בתחומיהם ויציגו את הדברים בפני תלמידיהם באופן המבטיח את קליטתם המיטבית. המורים יעריכו את עבודת תלמידיהם באופן מושכל והוגן, לפי הבנתם ומצפונם ויקפידו על כבודם של התלמידים ושל המוסד.

הסעיפים שלהלן מפרטים נושאים מסגרתים בלבד של ההוראה באוניברסיטה המפורטים לעיל, בשאר הפרקים של נהלי הוראה ולימודים. במקרה של סתירה בין פרק זה לבין הכתוב בפרק אחר של נהלי הוראה ולימודים – מחייב הכתוב בפרק האחר.

## 20.1 **בחינות, עבודות וציונים**

20.1.1 המורה יפרסם בשנתון את סילבוס הקורס. כמו כן יפרסם המורה (עד תום השבוע הראשון של הקורס) באתר הקורס סילבוס מעודכן המפרט את תכנית הקורס, את חובות התלמידים (מטלות, נוכחות וכו') ואת מרכיבי הציון הסופי.

20.1.2. לוח הבחינות ייקבע מראש ויפורסם לידיעת התלמידים לקראת תקופת הרישום לקורסים.

20.1.3 שאלוני הבחינה במועדים א' וב' יהיו באותה רמת קושי ואותה מתכונת. מורה הקורס/ מרכז הקורס המבקש לחרוג מכלל זה על פי שיקול דעתו האקדמי במועד ב' יפנה בבקשה אל ועדת ההוראה של הפקולטה.

20.1.4 שאלון הבחינה יהיה זהה עבור כל הקבוצות של הקורס. אם השוני בין הקבוצות מחייב הכנת שאלוני בחינה שונים יפוצל הקורס מלכתחילה לקורסים שונים.

20.1.5 משקלו היחסי של כל פרק או שאלה בבחינה יצוין בטופס הבחינה. אם לא נקבע המשקל, יהיה משקלן של כל השאלות זהה.

20.1.6 משך הבחינה - משך הזמן המוקצב לבחינה יצוין על גבי שאלון הבחינה ולא יעלה על 3 שעות. הדיקן רשאי לתת אישור חד-פעמי לבחינה ארוכה יותר. בחינה שאורכה עולה על 3 שעות תפוצל לשני שאלונים, והחלק השני יתקיים לאחר הפסקה. הבחינה לתלמידים שאינם דוברי עברית ולתלמידים לקויי למידה, תוארך כמפורט בפרק 7 ("בחינות וציונים").

20.1.7 אחריות המורה בעת הבחינה
הבחינה היא חלק מן הקורס ומורה הקורס אחראי לניהולה. הוא יהיה באולמות הבחינה ככל הדרוש לניהולה התקין של הבחינה ולהבהרת שאלות הבחינה, ויהיה זמין במהלך הבחינה, בקרבת מקום, כדי שיוכל להגיע אל האולם וכדי להשיב על שאלות התלמידים או המשגיחים. אם נבצר מהמורה לעשות זאת, מחובתו למנות ממלא מקום ולהודיע על כך למזכירות החוג. במקרה של הפרה חמורה של ההוראות, רשאי המורה או נציגו אף להפסיק את כתיבתה של בחינה על ידי תלמיד ובלבד שהדבר נחוץ למניעת הפרעה לנבחנים האחרים. במקרה כזה יגיש המורה תלונה לוועדת המשמעת.

20.1.8  אחריות לבדיקת מטלות כתובות
מורה הקורס אחראי על מתן ציונים בקורס. נסיבות צפויות מראש כגון מילואים, נסיעות לחו"ל והשתתפות בכנסים וכן העברת בחינות או עבודות לבדיקה ע"י מתרגל או אדם אחר, אין בהן כדי לפטור את מורה הקורס מאחריות זו. ציונים בבחינות ובמטלות בכתב יינתנו על פי קריטריונים אחידים ומנומקים.

20.1.9 משך בדיקת מטלות

המורה ימסור את הציונים ויחזיר את המבחנים למזכירות בתוך 8 ימי עבודה מיום הבחינה, ואילו עבודות – לפי המועדים המפורטים בפרק 8. במקרה של תקלות בהליך הסריקה, תקלות בהעלאת מחברות הבחינה הסרוקות לשרת, וכיו"ב תקלות טכניות שאינן באחריות המורה, שגרמו לעיכוב בזמינות המחברות לבדיקה, זמן הבדיקה יעודכן בהתאם והודעה תפורסם לתלמידי אותו קורס. במקרים מיוחדים רשאי הדיקן לאשר הארכה למשך בדיקת בחינה או עבודה, בתנאי שהמועד יובא לידיעת התלמידים. אישור ההארכה מותנה גם בכך שהציון יימסר במועד שלא יפגע באפשרותם של התלמידים להמשיך בלימודים או באפשרות הכללת הציון בממוצע לצורך קבלת פרס הצטיינות.

20.1.9.1 איחור בבדיקת בחינות
מזכירות ההוראה של הפקולטה ו/או מזכירות בית הספר תדווח ליו"ר ועדת ההוראה על המורים שלא מסרו ציונים במועד והלה, לפי שיקול דעתו, יעביר את המידע לדיקן ו/או ליו"ר הוועדה לנוהלי הוראה ולימודים להמשך טיפול. עיכוב חריג ובלתי מוצדק ייחשב כעבירת משמעת ויובא לדין בבית הדין המשמעתי של הסגל האקדמי.

20.1.10 ערעורים
אם הוגש ערעור על ציון במבחן או בעבודה (לפי ההנחיות בפרקים 7 ו- 8), על המורה למסור ציון מתוקן או את החלטתו המנומקת לדחות את הערעור, בתוך 3 ימי עבודה, החל מהיום שלאחר המועד האחרון להגשת הערעורים. במקרים מיוחדים רשאי הדיקן לאשר הארכה למשך הערעור ובתנאי שהארכה זו לא תפגע בזכויות התלמיד להמשך לימודיו או בהכללת הציון בממוצע לצורך קבלת פרס הצטיינות.

20.1.11 מתן ציון במקרה של ניגוד עניינים
מורה האמור לתת ציון על בחינה או עבודה של תלמיד שיש לו קשר משפחתי אליו (בן, בת, הורה, אח, בן זוג וכד') או במקרה אחר של ניגוד עניינים, יפנה ליו"ר ועדת ההוראה / סגן הדיקן להוראה אשר, לפי שיקולו, ימסור את העבודה או הבחינה לבדיקה למורה אחר או מורה נוסף או ינקוט כל אפשרות אחרת הנראית לו (ראו גם 4.2.1.1; 7.8.6.).

20.1.12 פרסום ציונים - ציונים מדווחים מתפרסמים לתלמידים באתר מידע אישי ונשלחים אליהם בדואל וכהודעת SMS.

## 20.2  **נוכחות מורים**

20.2.1  שעות קבלה
במהלך שנת הלימודים חייבים מורי האוניברסיטה להיות זמינים לפגישות באוניברסיטה עם תלמידים, ע"י קיום שעות קבלה שבועיות במשרדיהם ו/או פגישות במעבדה באוניברסיטה, ללא צורך בתיאום מראש. מורה הנאלץ לבטל שעת קבלה יודיע על כך מראש ככל שניתן למזכירות החוג, שתודיע על כך לתלמידים. בתקופות הפגרה מלימודים וכן לקראת נסיעה לחוץ לארץ, ימסרו מורי האוניברסיטה מספרי טלפון ו/או כתובת דוא"ל, בהם ניתן להשיגם בצורה סבירה.
הפקולטה/בית הספר רשאים לקבוע מדיניות המעניקה העדפה לאחת משתי האפשרויות האלה.

20.2.2  ביטול שעוריםמורה שנבצר ממנו להופיע לשיעור יודיע על כך מוקדם ככל האפשר למזכירות החוג וידאג ככל שניתן לממלא מקום. שעור שלא יתקיים ידווח למערכת הממוחשבת על ידי מזכירות החוג וכתוצאה מכך יפורסם לתלמידים באמצעים המקובלים: SMS, דוא"ל, ביטולון.
במקרה של ביטול שעורים או שעות קבלה מעל הסביר, יבדוק ראש החוג את הסיבות ובמידת הצורך יערב את הדיקן / ראש בית הספר בהליך הבירור.

## 20.3 סיוע **לתלמידים המשרתים במילואים**

המורים יסייעו לתלמידים ששרתו במילואים כדי לאפשר להם להשלים את החומר שהפסידו ככל שהדבר אפשרי, בהתאם לסעיף 6.2 בתקנון נה"ל. השלמות אלה – באמצעות שעורי השלמה, שעות קבלה מורחבות, העמדת חומרים מיוחדים לרשות התלמידים, וכו'.

***המורים נקראים לעדכן את פרטיהם ב"מערכת מורים":***

***אתר האוניברסיטה > סגל > סגל אקדמי > מינהל תלמידים – מערכת מורים***

**21 נספחים**

**נספח א' -- השתתפות בתכניות לחילופי סטודנטים**

**נספח ב' -- התאמות בשל קשיים בשפה העברית**

**נספח ג' – התאמות בשל לקויות למידה**

**נספח ד' – התאמות בנסיבות הורות**

**נספח ה' – התאמות למשרתים במילואים**

**נספח ו' – לימודי עברית**

**נספח ז' – לימודי אנגלית**

**נספח ח'- התאמות בגין ליקויי ראיה**

**נספח ט'- קבלת נ"ז בגין מעורבות חברתית**

**נספח י' - הכשרות קליניות ומעשיות**

## נספח א': השתתפות בתכניות לחילופי סטודנטים

לאוניברסיטה העברית הסכמים עם מספר רב של מוסדות אקדמיים מובילים ברחבי העולם, שמטרתם לעודד חילופי סטודנטים. במסגרת הסכמים אלו מוצעות מידי שנה אפשרויות ללימודים בחו"ל. הלימודים בחו"ל הם למשך סמסטר אחד או לשנה אקדמית מלאה, והם מוכרים לצרכי השלמת דרישות הלימודים לתואר באוניברסיטה העברית. במסגרת אותם הסכמים גם מגיעים סטודנטים מחו"ל ללימודים באוניברסיטה העברית.

הרשות לבינלאומיות ומזכירויות הפקולטות השונות מפרסמות מפעם לפעם קולות קוראים להגשת מועמדות לתכניות חילופי סטודנטים כלל אוניברסיטאיות ותחומיות. במסמך זה מוגדרים התנאים הכלליים להשתתפות בתכניות אלה, כאשר בתכניות המנוהלות על ידי פקולטות ומחלקות שונות ייתכנו תנאים נוספים (כגון: הגבלת מספר המשתתפים, הגדרת הליכי קבלה, הכרה בקורסים, הגבלת היקף הפטור מהלימודים לתואר, עמידה במטלות ועוד).

מובהר בזאת שיציאת סטודנטים לחו"ל במסגרת קורסים של האוניברסיטה העברית או כהשתלמויות קיץ המאורגנות על ידי החוג/הפקולטה אינה כפופה לנהלים שבנספח זה אלא לנהלי הקורסים המתקיימים בארץ ולנהלי הפקולטות האחראיות על הקורסים המתנהלים בחו"ל.

מסמך זה אינו חל על תלמידי דוקטור היוצאים לחו"ל אשר להם תקנון נפרד אליו ניתן להגיע דרך הקישור הבא:

<http://academic-secretary.huji.ac.il/.upload/talmidei%20mehkar%207%202015.pdf>

**מידע כללי**

האוניברסיטה העברית מעודדת שיתופי פעולה בינלאומיים ובכללם תכניות לחילופי סטודנטים. באחריות התלמיד לוודא: (א) שהיציאה ללימודים בחו"ל לא תפגע בעמידתו בדרישות האקדמיות של תכנית הלימודים שלו באוניברסיטה העברית, לרבות הדרישות בכל אחד מהחוגים הנלמדים לתואר, (ב) שהוא עומד בתנאים הייחודיים של תכנית חילופי הסטודנטים בה הוא משתתף.

למרות מאמצי האוניברסיטה, לימודיו של תלמיד המשתתף בתוכנית לחילופי סטודנטים בחו"ל עלולים להתארך מעבר לשנות התקן לתואר, על כל המשתמע מכך לרבות מבחינת תשלום שכר לימוד באוניברסיטה העברית.

**1. הגשת מועמדות לחילופי סטודנטים ואישור תכנית הלימודים**

1.1 תלמיד המעוניין לצאת ללימודים בחו"ל במסגרת חילופי סטודנטים, יפנה לרשות לבינלאומיותוכן למזכירות לענייני הוראה של פקולטת האם שלו, בהתאם לפרסומים בנושא. לאחר שהתלמיד התקבל לתכנית חילופי הסטודנטים, ובטרם יציאתו לחו"ל, עליו לקבל אישור אקדמי **עקרוני** לקורסים אותם בכוונתו ללמוד בחו"ל 1.2 ככלל, קורסים המתקיימים באוניברסיטאות עמן חתומה האוניברסיטה על הסכמי חילופין יוכרו אקדמית על ידי היחידות. עם זאת, על התלמיד לקבל אישור אקדמי על תכנית הלימודים האישית שלו בחו"ל. תהליך האישור יתבצע באמצעות מזכירות הפקולטה/ביה"ס אשר תגיש את התכנית לאישור יועצי החוגים. יש לקבל את האישור גם כשישנה אפשרות שיחולו בעתיד שינויים שלא יאפשרו לתלמיד להירשם לכל הקורסים שבתכנית.

1.3 במקרה והאוניברסיטה המארחת משנה את תכניותיה או בשל סיבות אחרות בלתי צפויות, ניתן לשנות את פרטי תכנית הלימודים. על התלמיד לפנות בדוא"ל לקבלת אישור לשינויים בתכנית לימודיו מיועצי החוגים עם העתק לפקולטת האם.

1.4 לא יאושרו או יוכרו קורסים מחו"ל (מראש או בדיעבד) בעלי חפיפה מהותית עם קורסים שלמד או/ו ילמד התלמיד באוניברסיטה העברית. לאחר תום תקופת החילופים, על התלמיד להימנע מרישום לקורסים בעלי חפיפה מהותית כאמור, ובעת סגירת התואר שומרת האוניברסיטה העברית את זכותה לפסול ממניין נקודות הזכות לתואר קורסים שנלמדו בניגוד להנחיה זו.

1.5 תלמיד שאושרה יציאתו אך מסיבה כלשהי לא יוכל לממש את הלימודים בחו"ל, צריך לעדכן את מזכירות ההוראה של הפקולטה והרשות לבינלאומיות על ביטול השתתפות מסיבה **מוצדקת, שלא ניתן היה לצפות אותה מראש,** בגיבוי מסמכים נדרשים **2. הרשמה ללימודים בחו"ל**

2.1 הקבלה **הסופית** ללימודים בחו"ל נעשית על ידי האוניברסיטה המארחת. עם זאת, תלמיד היוצא ללימודים בחו"ל במסגרת תכנית לחילופי סטודנטים יהיה רשום באוניברסיטה העברית גם בתקופת הלימודים בחו"ל.

2.2 העמידה בדרישות ידיעת שפת הלימודים באוניברסיטה המארחת הינה באחריותו הבלעדית של התלמיד.

2.3 תלמיד לתואר יהיה רשום על פי התואר אליו הוא לומד. תלמיד המצטרף לתוכנית חילופים מיד לאחר השלמת לימודי הבוגר או המוסמך יירשם כתלמיד מיוחד באוניברסיטה העברית. יובהר כי תעריף שכר הלימוד של תלמיד מיוחד גבוה מזה של תלמיד לתואר בוגר, גם במקרה של חילופי סטודנטים.

2.4 תלמידים שיוצאים ללימודים במסגרת תכנית חילופים יירשמו לקורסים בעלי מספר 74100 או 74101 (עבור יציאה לשנת לימודים שלימה או לסמסטר אחד, בהתאמה).

2.5 לימודים במסגרת חילופי סטודנטים לא ייחשבו בשום מקרה כלימודים לתואר באוניברסיטה המארחת.

**3. התאמות לתלמידים לקראת יציאתם ללימודים בחו"ל**

* 1. פקולטת האם תעשה מאמצים לבוא לקראת התלמיד בכל הנוגע לחובותיו האקדמיים. עם זאת היא אינה מחויבת להעניק התאמות או הקלות מיוחדות לתלמידים המשתתפים בתכניות לחילופי סטודנטים, ובכלל זה מועדים מיוחדים, דחיית מועדי ההגשה של מטלות וכו', אפילו אם התלמידים נבחרו לתכנית על ידי האוניברסיטה או הפקולטה עצמה. לכן, ובכפוף לנהלים ולמדיניות של פקולטת האם:
     1. בדרך כלל לא תהווה הנסיעה לחו"ל כשלעצמה סיבה המזכה במועדים מיוחדים. במקרים בהם מועד הנסיעה לחו"ל יחפוף את המועדים הנוספים (מועדי ב') ו/או את המועדים המיוחדים של הבחינות בקיץ, יתכן שהתלמיד לא יוכל להיבחן פעמיים באותן בחינות.
     2. בדרך כלל לא תהווה הנסיעה לחו"ל כשלעצמה סיבה לדחייה במועד הגשת עבודות או סמינריונים.

**4. תקופת הלימודים בחו"ל**

4.1 תלמיד המעוניין לערוך שינויים בתכנית הלימודים שלו במהלך השהייה בחו"ל יבקש על כך אישור בדוא"ל מיועצי החוגים עם העתק לפקולטה/ות בה לומד.

4.2 תלמיד לא יוכל להירשם לקורסים באוניברסיטה העברית המתקיימים בתקופת היעדרותו ו/או ללמוד בהם; הדבר אמור הן לגבי קורסים סמסטריאליים והן לגבי קורסים שנתיים.  כך, תלמיד היוצא ללימודים בחו"ל (ולו רק לסמסטר אחד) לא יוכל להירשם באותה שנה לקורס שנתי באוניברסיטה העברית, או לקורס שמשכו חופף לתקופת ההיעדרות, בין בפקולטת האם ובין בחוג השני (בתכניות משותפות). **במקרים מיוחדים, ורק כשאין פגיעה בדרישות האקדמיות, תוכל ועדת ההוראה של הפקולטה לאשר באופן חריג לתלמיד להירשם לקורס גם אם הוא לומד באחד מהסמסטרים בחו"ל.**

4.3 תקנון המשמעת של האוניברסיטה העברית חל על התלמיד גם בזמן לימודיו בחו"ל, בנוסף על תקנות המשמעת של האוניברסיטה המארחת. כמו כן מצופה מהתלמיד, שהוא שלוח האוניברסיטה העברית, שייצגהּ בכבוד מבחינה אקדמית ומבחינה התנהגותית. התלמיד יודיע מיד לרשות לבינלאומיותולמזכירות ההוראה הפקולטאית על כל בעיית משמעת או בעיה אחרת המתעוררת בעת החילופים.

**5. הכרה אקדמית בלימודים בחו"ל**

5.1  מכסת הלימודים להכרה במסגרת תכנית החילופים ב תואר בוגר תהיה בהיקף מינימאלי של 10 נ"ז בציון עובר ובהיקף מקסימלי של עד 17% מהיקף הלימודים בתואר שהם כ 20 נ"ז בפקולטות העיוניות וכ- 25 נ"ז בפקולטות הניסוייות. בסמכות ה פקולטה להכיר לתלמידים שנוסעים לשנה בעד 33% מהיקף הלימודים בתואר שהם כ- 40 נ"ז בפקולטות העיוניות וכ- 50 נ"ז בפקולטות הניסוייות.

**סטודנט יידרש לשלם עבור 10 נ"ז שהוא מתוכנן ללמוד במסגרת תכנית החילופים בין אם למד אותם ובין אם לא למד או למד ונכשל. במקרים מיוחדים רשאית הפקולטה לפטור מתשלום. פטור אקדמי יינתן רק למי שעמד בדרישות הקורסים שנלמדו במסגרת תכנית החילופים וקיבל ציון עובר.**

בלימודים לתואר מוסמך ההיקף המינימאלי מותנה בסוג תכנית הלימודים בחו"ל (קורסים הנלמדים לעומת נסיעה למעבדה של חוקר בחו"ל או לעבודת חקר בספרייה). ההיקף המקסימאלי יהיה 10 נ"ז בציון עובר.

במקרים חריגים, רשאית ועדת ההוראה של הפקולטה להכיר בקורסים שנלמדו בחו"ל גם אם התלמיד למד פחות מהמכסה המינימאלית.

5.2 במסגרת לימודיו בחו"ל יוכל התלמיד ללמוד קורסים התואמים את תכני חוגי הלימודים שלו או דרישות החוג (כגון "אבני פינה") באוניברסיטה העברית. במידה והתלמיד ילמד בחו"ל קורס שהוא חובה בתכנית לימודיו עליו לוודא כי: א. קיימת חפיפה מרבית בתכני הקורס באוניברסיטה המארחת לתכני הקורס באוניברסיטה העברית; ב. כי התלמיד לא למד קורס דומה לו באוניברסיטה העברית.

5.3 ככלל, התלמיד לא יוכל למלא בחו"ל את חובת כתיבת עבודות סמינריוניות וסמינר מחקר. כמו כן לא יוכל התלמיד לעשות את עבודת התזה שלו בחו"ל. באשר להכשרה מקצועית, יהיה על התלמיד לקבל מבעוד מועד אישור של היחידה הממונה על כך בפקולטה.

**5.4 על הסטודנט לעמוד בדרישות האקדמיות של המוסד המארח, גם אם הן גבוהות ממכסת הנ"זים עליהם יקבל הכרה באוניברסיטה**

5.5 הזיכוי על הקורסים שנלמדו בחו"ל יינתן עבור סיום בהצלחה (קבלת ציון עובר לפחות באותה אוניברסיטה) של הקורסים שנלמדו בחו"ל. הפקולטה עשויה לדרוש ציון גבוה מציון עובר בקורסים בהם דרישה זו קיימת גם בתכנית הלימודים באוניברסיטה העברית. במקרים חריגים ובאישור הרקטור הפקולטה עשויה לדרוש ציון גבוה מציון עובר גם בקורסים אחרים שנלמדו בחו"ל.

5.6 עם שובו ארצה, יוכל התלמיד להציג גיליון ציונים פנימי על הקורסים שלמד בחו"ל לצורך בניית תכנית לימודיו באוניברסיטה העברית. זיכוי על הקורסים ידווח לאחר קבלת גיליון ציונים רשמי מהאוניברסיטה בה למד אשר יועבר בצורה אלקטרונית או במסמך קשיח עד שלושה חודשים לכל היותר מיום חזרתו של התלמיד מחו"ל. הזיכוי יינתן על פי כללי השקילות (ראה סעיף 13.4.3 בתקנון).

5.7 התלמיד יוכל לקבל זיכוי על לימודיו בתכנית החילופים במסגרת תכנית לימודים אחת ופעם אחת בלבד. לא ניתן לקבל זיכוי כפול עבור אותו קורס.

5.8 קורסים שנלמדו בחו"ל במסגרת תכניות חילופי סטודנטים ושהוכרו באוניברסיטה העברית לא יזכו את התלמיד בציון מספרי אלא בנקודות זכות ובציון של "זיכוי מחייב" (כפי שקובע סעיף 13.3 בתקנון).

**6. כללי שכר הלימוד והוצאות שיחולו על תלמיד המשתתף בתכנית לחילופי סטודנטים**

תלמיד אשר סיים את לימודיו בחו"ל בהצלחה (ראה סעיף 5.5) יקבל הכרה על לימודיו בחו"ל, ויחויב בשכר הלימוד בגין אותם לימודים עם שובו מחו"ל.

1. תשלום מקדמת שכר לימוד בגובה 25% בלבד ליוצאים לשנה שלמה.
2. תשלום מקדמת שכר לימוד בגובה 25% + דמי אבטחה ליוצאים לסמסטר אחד.
3. כל קורס עבורו יקבל התלמיד זיכוי אקדמי עם חזרתו יחויב בשכר לימוד לפי היקפו (בנ"ז). החיוב שיושת על התלמיד יהיה 25% או על פי השעות, הגבוה מביניהם.
4. על תלמיד בשנת לימודיו האחרונה לתואר (שהצהיר על השלמת החובות לתואר) יושת שכר לימוד על פי השעות שהוכרו לו או לפי צבירת שכר הלימוד לתואר, הגבוה מבין השניים.
5. תלמיד היוצא לחילופי סטודנטים ועקב כך גורר את לימודיו בשנה העוקבת, לא ישלם תקורה בגין גרירה ודמי אבטחה.
6. האחריות למימון השהייה בחו"ל, טיסות, מגורים וכל שאר היבטי הנסיעה והשהייה באוניברסיטה המארחת, לרבות ביטוחי נסיעות, בריאות וכיו"ב, תחול באופן בלבדי על התלמיד ובהתאם לתנאי תכנית החילופים בה הוא משתתף.

## נספח ב': התאמות בשל קשיים בשפה העברית

תלמיד המתקשה בשפה העברית בשל אחת מהסיבות הבאות, יהיה זכאי להתאמות:

זכאים להתאמות:

1. תלמידים עולים ותלמידים זרים שלמדו פחות משבע שנים בשפה העברית, יהיו זכאים להתאמות במשך התקופה הארוכה מבין השתיים: (i) משך לימודיהם לתואר או (ii) עד להשלמת שנות הלימוד בעברית לשבע שנים (מספר שנות הלימוד הקודמות בעברית כולל לימודי תיכון).תלמידים אשר לימודיהם התיכוניים בישראל היו בשפה שאינה עברית ואשר נבחנו בבחינה הפסיכומטרית בשפה שאינה עברית, יהיו זכאים להתאמות במהלך כל שנות לימודיהם לתואר אחד באוניברסיטה. זאת, ובלבד שהם אינם בעלי תואר אקדמי קודם שנלמד בשפה העברית. משך ההתאמות בלימודי רפואה יהיה לתקופה של ארבע שנות הלימוד הראשונות לתואר.

. תלמידים בוגרי החינוך החרדי, **התאמות יינתנו רק למי שלמד בבית ספר שמוגדר כחרדי בהתאם להגדרות מדור הקבלה באוניברסיטה.**

1. ותלמידים בני יוצאי אתיופיה יהיו זכאים להתאמות במהלך שתי שנות הלימודים הראשונות לתואר אחד באוניברסיטה. זאת, ובלבד שהם אינם בעלי תואר אקדמי קודם שנלמד בשפה העברית .

תלמידים הזכאים להתאמות על פי סעיפים 1-3יקבלו הארכת זמן של 25% בכל בחינה המתקיימת בתקופת הזכאות והנערכת בשפה העברית וציוניהם לא ייפגעו בגין שגיאות כתיב. תלמידים הזכאים להתאמות על פי סעיפים 1-2יורשו גם להשתמש בתקופת הזכאות במילון או במילונית ממוחשבת (שלא מאפשרת גישה לרשת האינטרנט).

הערה: תלמידים המתקשים בשפה העברית גם לאחר תום תקופת הזכאות להתאמות המוגדרת בסעיפים1-3, יוכלו לפנות ליחידה ללקויות למידה על מנת שזו תקבע את הצורך להאריך את תקופת הזכאות שלהם להתאמות.

## נספח ג': התאמות בשל לקויות למידה

1. תנאי מקדים לבקשת התאמות הוא אבחון מהימן, תקף ועדכני, אשר ניתן על ידי מאבחן מוכר כהגדרתו בחוק זכויות תלמידים עם לקות למידה במוסדות על-תיכוניים. האבחון יתאר את קשייו של התלמיד בהווה, מקורותיהם והשלכותיהם על תפקודו האקדמי (ראה פירוט בסעיף ה').
2. אבחון שנעשה במכון האבחון של היחידה האוניברסיטאית לאבחון ולתמיכה בתלמידים עם לקויי למידה (להלן: היחידה), לא יחויב בבדיקה והמלצותיו יועברו ישירות לטיפול במזכירות ההוראה של הפקולטה בה לומד התלמיד. היחידה לא תמליץ על מוסדות אבחון חיצוניים. היחידה רשאית שלא לקבל את ההמלצות באבחון חיצוני – כולן או מקצתן – או לדרוש מן התלמיד אבחון נוסף.
3. היחידה תבחן את הבקשות ותחליט אם ואילו התאמות יש להעניק לתלמיד במסגרת לימודיו באוניברסיטה העברית. קביעת ההתאמות תיעשה עבור כל תלמיד באופן אישי, בהתאם לפרופיל התפקודי שלו ובהתחשב באופיין ובמטרתן של הבחינות והמטלות הנדרשות במסגרת לימודיו באוניברסיטה. במידת הצורך תבדוק היחידה עם הפקולטה את אופי הבחינות ורמת הישימות. הקביעה הסופית בנוגע לזכאות להתאמות תיעשה על ידי היחידה. יישום ההמלצות להתאמות הוא באחריות הפקולטה. תשובת היחידה תינתן תוך 30 יום ממועד הגשת הבקשה על ידי התלמיד, היא תהיה מנומקת ותימסר לתלמיד באמצעות מזכירות ההוראה של הפקולטה.
4. התלמיד רשאי להגיש ערעור על החלטת היחידה לגבי זכאותו להתאמות. הערעור יוגש באמצעות מזכירות ההוראה של הפקולטה לדיקנט הסטודנטים. ועדת הערעורים תקבל החלטה ותשלח את החלטתה המנומקת לתלמיד תוך 15 יום מיום הגשת הערעור, באמצעות מזכירות הפקולטה. ועדת הערעורים תורכב משלושה חברים לפחות; בראשה יעמוד דיקן הסטודנטים וחבריה ימונו על ידי הרקטור.
5. אבחון תקף בהתאם לדרישות החוק –

כאבחון תקף יחשב אבחון שנעשה בחמש השנים האחרונות על ידי מאבחן מוכר כהגדרתו בחוק זכויות תלמידים עם לקות למידה במוסדות על-תיכוניים.

אבחון תקף יתאר את קשייו של התלמיד בעבר ובהווה, יוצגו בו תוצאות מדידות (על פי נורמות מתוקפות גיל), המסבירות לאור הנתונים את מקורות הקושי ואת ההשלכות על תפקודו האקדמי, ויינתנו המלצות מנומקות לגבי ההתאמות בדרכי היבחנות בהתאם לקשיים שנמדדו. לא יתקבלו אבחונים שאינם מבוססים על דו"ח מפורט ועדכני (אבחון תקף לחמש שנים, לאחר מכן יש לחדשו). אבחון שאיננו עומד בקריטריונים לגבי אבחון תקף, לא יתקבל לבדיקה.

1. ככלל, תלמיד, שהוכר כבעל לקויי למידה ונמצא זכאי להתאמות, יהיה זכאי להתאמות שנקבעו למשך כל תקופת לימודיו לתואר (ההתאמות בבחינות מפורטות בסעיף 7.6.2). היחידה רשאית לקבוע שההתאמות יהיו בתוקף חמש שנים או פחות. תלמיד יוכל להגיש ליחידה בקשה לשינוי התאמות או לתוספת התאמות. הבקשה תידון על ידי היחידה ואם תמצא היחידה לנכון, היא תעביר את השינויים לפקולטה.

## נספח ד': התאמות בנסיבות הורות

סטודנט/ית יקר/ה
בהתאם להוראות חוק זכויות הסטודנט התשס"ז-2007 וכללי זכויות הסטודנט (התאמות עקב טיפולי פוריות, הריון, לידה, אימוץ או קבלת ילד למשמורת או אומנה), התשע"ב-2012, קבעה האוניברסיטה נוהל זה לריכוז זכויות סטודנטיות להתאמות עקב טיפולי פוריות, הריון, לידה, אימוץ או קבלת ילד למשמורת כהורה מיועד או כהורה במשפחת אומנה.

1. **כללי:**
2. "אירוע מזכה" הנו: שמירת הריון, לידה, הפלה, אימוץ, או קבלת ילד למשמורת כהורה מיועד או כהורה במשפחת אומנה או היעדרות לצורך נסיעה למדינת חוץ למטרת אימוץ.
3. סטודנטית המבקשת לקבל התאמות עקב אירוע מזכה או בגין טיפולי פוריות, תפעל בהתאם לנוהל זה [ונהלי הוראה ולימודים](http://http/info.huji.ac.il/ShowPage.asp?cat=436&in=0).
4. סטודנט/ית לאחר אימוץ או קבלת ילד למשמורת כהורה מיועד או כהורה במשפחת אומנה או היעדרות לצורך נסיעה למדינת חוץ למטרת אימוץ - רשאי/ת לקבל התאמות עקב אירוע מזכה כמפורט בתקנון זה, בכפוף להצהרה כי בן או בת זוגו אינם זכאים לקבלת התאמות מכוח כללי זכויות הסטודנט (התאמות עקב טיפולי פוריות, הריון, לידה, אימוץ או קבלת ילד למשמורת או אומנה), התשע"ב-2012 או לזכויות להיעדרות לפי חוקי העבודה.
5. סטודנט/ית המבקש/ת לקבל התאמות או להגיש קובלנה בעניין התאמות, י/תגיש בקשה לרכזת הורות באמצעות [פניה בכתב](https://sf_prod_hr.formtitan.com/parentinggender)
6. לבקשה יש לצרף אישורים רפואיים ו/או חוות דעת ו/או אישורים מגורמי רווחה לפיהם הסטודנט/ית נעדר/ה מהלימודים בשל אירוע מזכה.

את הטופס יש להגיש לרכזת הורות לפחות חודש ימים לפני מועד ההתאמה המבוקשת.

1. סטודנטית לאחר אירוע מזכה, תהיה זכאית להתאמות כמפורט בסעיפים 2, 3, 6, 7 ו-9, וזאת לאחר היעדרות של 21 ימים (במצטבר), אלא אם מצוין אחרת בנוהל זה.
2. **היעדרות ודחיית לימודים**
3. סטודנטית זכאית להיעדר בשל אירוע מזכה מ- 30% מכלל השיעורים בכל קורס שחלה בו חובת נוכחות.
4. סטודנט לאחר לידה, אימוץ או קבלת ילד למשמורת או אומנה זכאי להיעדר מ-30% מכלל השיעורים בכל קורס שחלה בו חובת נוכחות לתקופה של 15 שבועות מיום הלידה, אימוץ או קבלת ילד למשמורת או אומנה; על אף האמור, סטודנטית שילדה זכאית להיעדרות חלופית מכלל השיעורים שחלה בהם חובת נוכחות לתקופה של שישה שבועות מיום הלידה, לפי שיעור ההיעדרות הגבוה מביניהם.
5. סטודנט לאחר לידה, אימוץ או קבלת ילד למשמורת או אומנה, יהיה זכאי להיעדרות נוספת של 10% מכלל השיעורים בכל קורס שחלה בו חובת נוכחות בעבור טיפול בתינוק בשנת חייו הראשונה.
6. כאשר מדובר בהורות ליותר מילד אחד, תורחבנה ההתאמות בהיקף של 25% לכל ילוד נוסף. כך למשל, בסעיף 2.2 להלן, תהיה אם לתאומים זכאית להעדר מ 38% מהשעורים בהם חלה חובת נוכחות.
7. סטודנטית תסדיר היעדרותה כאמור לפי הוראות סעיף 6.2.4
8. סטודנטית הנעדרת בשל אירוע מזכה, רשאית לדחות קורס ולחזור עליו באותה השנה או בשנה העוקבת בלא תשלום נוסף, בתנאי שעדיין לא נבחנה במבחן הסופי בקורס. סטודנטית הנעדרת כאמור, זכאית ללמוד על תנאי בקורס מתקדם או בשנה מתקדמת עד להשלמת הקורס. האמור לא חל על קורסים המהווים הכשרה מקצועית.
9. סטודנטית הצפויה להיעדר מקורס על פי כללים אלה, תפנה חודש לפני ההיעדרות הצפויה למורה הקורס ולמזכירות החוג על מנת ליידע אותם על ההיעדרות הצפויה ותמסור להם את אישור רכזת ההורות להיעדרות.
10. סטודנטית הנעדרת בשל אירוע מזכה, גם אם נעדרה פחות מ-21 ימים, מקורס במעבדה, תרגיל, סמינריון, סיור, סדנה, הכשרה מעשית וכו' רשאית בתיאום עם המורה להשלים את המטלה, ובכלל זה בפעם הבאה שבה יוצע הקורס, או לבצע מטלה חלופית במועד שיקבע המורה.
11. סטודנטית רשאית לבקש פטור מקורס במעבדה, תרגיל, סמינריון, סיור, סדנה, הכשרה מעשית וכד' בשל אירוע מזכה. בקשה לפטור תוגש למורה. המורה יעביר החלטתו לאישור ועדת ההוראה של הפקולטה נותנת הקורס.
12. לעניין השלמת הכשרה בשנים הקליניות בפקולטה לרפואה, במקום סעיפים (ו)-(ז) יחול [התקנון הרלוונטי](https://medicine.ekmd.huji.ac.il/He/Education/programsAndRegulations/regulation/schools/medicine/Pages/completing.aspx).
13. **מטלות**
14. סטודנטית שנעדרת בשל אירוע מזכה במועד שנקבע להגשת מטלה או בסמוך לו, תוכל להגיש את המטלה או מטלה חלופית, בהתאם להחלטת המורה, וזאת בתוך 7 שבועות מתום תקופת ההיעדרות.
15. סטודנטית שלא הגישה מטלה בקורס המהווה דרישה מוקדמת, זכאית ללמוד על תנאי בקורס מתקדם או בשנה מתקדמת עד להשלמת המטלה.
16. **גורמי סיכון במעבדות**
    1. מידע על החומרים שמשתמשים בהם במעבדות, והעלולים להיות גורמי סיכון לנשים בהיריון או לנשים מניקות מפורסם באתר הקורס או המעבדה.
    2. סטודנטית כאמור רשאית לדחות את השתתפותה במעבדות בהן נעשה שימוש בחומרים מן הסוג האמור וזאת עד לאחר ההיריון או תקופת ההנקה.
    3. בהתאם לאופי המעבדה והיקף ההיעדרות, יקבע המורה את אופן השלמת המעבדות שהחסירה הסטודנטית.
17. **בחינות**
    1. סטודנטית הנעדרת מבחינה בשל אירוע מזכה סמוך, גם אם נעדרה פחות מ-21 ימים, זכאית להיבחן במועד מיוחד בהתאם לקבוע [בנהלי הוראה ולימודים.](http://info.huji.ac.il/upload/7%281%29.pdf)
    2. סטודנטית הצפויה להיעדר מבחינה בשל טיפול פוריות שמטיבו לא ניתן לבצעו במועד חלופי, זכאית להיבחן במועד מיוחד בהתאם לקבוע [בנהלי הוראה ולימודים.](http://info.huji.ac.il/upload/7%281%29.pdf)

ג' סטודנטית לאחר אירוע מזכה, הנעדרת מבחינה בתקופה של עד 14 שבועות מיום האירוע המזכה, זכאית להיבחן במועד מיוחד בהתאם לקבוע [[בנהלי הוראה ולימודים גם אם נגשה בתקופת ימי הזכאות למבחן.](http://info.huji.ac.il/upload/7%281%29.pdf) .](http://info.huji.ac.il/upload/7%281%29.pdf) יובהר, כי בסך הכל תהיה הסטודנטית זכאית לגשת לשני מועדי בחינה ולא יותר מכך.

ד' סטודנטית בהיריון זכאית לצאת לשירותים במהלך בחינה.

ה' סטודנטית בהיריון זכאית לתוספת של25% ממשך הבחינה.

ו' במקרה שבו זכאית סטודנטית בהיריון לתוספת זמן גם מסיבה אחרת, ייקבע שיעור התוספת הכולל לפי הגבוה מביניהם.

ז' סטודנטית הנעדרת בשל אירוע מזכה מבחינה סופית בקורס המהווה דרישה מוקדמת, זכאית ללמוד על תנאי בקורס מתקדם או בשנה מתקדמת עד להשלמת הבחינה.

1. **הארכת לימודים**
   1. סטודנטית או סטודנט שנעדר בשל אירוע מזכה יהיה זכאי להאריך את לימודיו בשני סמסטרים, בהתאמה להיקף הלימודים שהפסיד בשל האירוע המזכה, וזאת בלי שיחויב בשכר לימוד או בכל תשלום נוסף בשל הארכה זו (כגון חיוב בתקורה בגין שכר לימוד הנמוך מ50%, וחיוב בתקורה בגין גרירת לימודים בעת חריגה משנות התקן, עבור חריגה של שנת לימודים אחת).
   2. בקשה להארכה כאמור תוגש באמצעות רכזת מגדר והורות בשנה שבה הסטודנטית או הסטודנט האריך את לימודיו.
2. **הגשת תכנית לימודים**

סטודנטית שאיחרה בהגשת תכנית לימודים או תכנית שינויים מחמת לידה, זכאית לפטור מתשלום דמי איחור (2.5% משכר הלימוד), בכפוף להגשת בקשה לרכזת הורות.

1. **חניה בקמפוס או בסביבתו**
   1. מהחודש השביעי להריונה ועד חודש לאחר הלידה, רשאית סטודנטית לחנות, בלא תשלום, בקרבה למקום הלימודים.
   2. לקבלת אישור חניה, יש לפנות ל**אגף הביטחון**\* לפחות שבועיים לפני תחילת תקופת הזכאות. יש לצרף לבקשה רישיון נהיגה, רישיון רכב ואישור רפואי מתאים או אישור מרכזת ההורות.
   3. בבקשות החורגות מהתקופה שהוגדרה – יש לפנות לרכזת הורות.
2. **סטודנטיות לתארים מתקדמים**
   1. סטודנטית לתואר מתקדם רשאית לבקש דחייה בהגשת עבודת התזה / הדוקטורט שלה לשיפוט, בידיעת המדריך.
   2. סטודנטית לתואר מוסמך תגיש בקשה לדחייה בכתב לרכזת הורות.
   3. סטודנטית לתואר דוקטור תגיש בקשה לדחייה בכתב לרשות לתלמידי מחקר. הרשות לתלמידי מחקר נוהגת להעניק ארכה בשני סמסטרים, בשל לידה, להגשת עבודת דוקטור ולמטלות אחרות.
3. **מלגה למחקר**
   * 1. סטודנטית לתואר מתקדם לרבות פוסט דוקטורנטית הנעדרת בשל אירוע מזכה זכאית להמשיך לקבל מלגה גם במהלך תקופת ההיעדרות, לתקופה של עד 15 שבועות לאחר האירוע המזכה.
     2. עם תום תקופת המלגה תהיה הסטודנטית זכאית להארכה של המלגה לתקופה השווה באורכה לתקופת היעדרותה בתשלום ולא יותר מ-15 שבועות, ובתנאי שהסטודנטית עדיין לומדת באוניברסיטה העברית.
     3. יובהר כי אם במהלך תקופת ההיעדרות בשל אירוע מזכה, הסתיימה תקופת הזכאות למלגה, הארכת המלגה כאמור בסעיף קטן (ב) תהא רק לתקופה המקבילה להיעדרות שבה הייתה הסטודנטית זכאית למלגה ובתנאי שהסטודנטית עדיין לומדת באוניברסיטה העברית.
     4. השתלמות פוסט-דוקטורלית תחל לא יאוחר מחמש שנים לאחר אישור תואר הדוקטור.
     5. מעמד של פוסט-דוקטורנט ומלגה פוסט-דוקטורלית יוכלו להינתן לתקופה שלא תעלה על ארבע שנים.
        למשתלמות פוסט-דוקטורט, לעניין התקופות האמורות בסעיפים ד ו ה לעיל, לא תובא בחשבון תקופה של שנה אחת בגין כל לידה במהלך התקופה הרלוונטית.
4. **פרסים ומענקי הצטיינות**

פרסים ומענקי הצטיינות מהאוניברסיטה, שאמת המידה להענקתם היא משך תקופת הלימודים, יחושבו לסטודנטית שנעדרה בשל אירוע מזכה בהפחתה של תקופת היעדרותה.

[טופס בקשת זכויות והתאמות](https://openscholar.huji.ac.il/sites/default/files/deansoffice/files/tvps_bqsht_zkvyvt_vhtmvt-mlgh.pdf) (PDF)

1. **תשתיות**

בכל קמפוס:

* 1. כיתות בהן מקומות ישיבה מתאימים לסטודנטיות בהיריון שיאפשרו נוחות ישיבה וכתיבה;
  2. חדרים לצורך הנקה המצוידים במקום ישיבה נוח, שקע חשמל, מקרר, משטח החתלה ובקרבת מקום גם כיור מים;
  3. משטחי החתלה. [מיקום משטחי החתלה](http://studean.huji.ac.il/?cmd=ease.112)מפורסם באתר הדיקנט וב[מפות הקמפוסים](http://studean.huji.ac.il/?cmd=ease.114).
  4. [תינוקיות](http://studean.huji.ac.il/?cmd=ease.111).

1. **בני זוג**

סטודנט שבן או בת זוגו עברו אירוע מזכה, (היינו: לידה, הפלה, אימוץ או קבלת ילד

למשמורת כהורה מיועד או כהורה במשפחה אומנה) זכאי :

* 1. לפטור מנוכחות בשיעורים למשך שבוע ימים מיום האירוע המזכה.
  2. למועד בחינה נוסף אם נעדר מבחינה שנערכה במהלך שלושה שבועות מיום האירוע המזכה.
  3. לדחייה בת שבוע בהגשת המטלות (עבודות/תרגילים).

1. **צילומים**
   סטודנטית או סטודנט שנעדרו בשל אירוע מזכה גם אם נעדרו פחות מ-21 ימים, זכאים להטבה שוות ערך ל-20 צילומים או הדפסות של חומר לימודים שהפסידו, בעד כל יום לימודים שבו נעדרו. לקבלת שוברים לצילומים יש לפנות לרכזת מגדר והורות.
2. **חונכות**

סטודנטית לתואר ראשון שעברה אירוע מזכה תוכל לפנות אל רכזת ההורות ולהגיש בקשה לסיוע בהשלמת החומר באופן הבא:
בהיעדרות רצופה של 5 עד 9 ימים בסמסטר, ניתן לבקש מפגשי חונכות בכל קורס חובה בו הוחסרו שני שיעורים ומעלה.
בהיעדרות מצטברת של 10 עד 19 ימים בסמסטר, ניתן לבקש מפגשי חונכות בכל קורס חובה בו הוחסרו שני שיעורים ומעלה או סבסוד של 50% ממרתונים\* בקורסי חובה אליהם התלמידה רשומה.
בהיעדרות מצטברת של 20 ימים בסמסטר ומעלה, ניתן לבקש מפגשי חונכות בכל קורס חובה בו הוחסרו שני שיעורים ומעלה, או סבסוד של 80% ממרתונים\* בקורסי חובה אליהם התלמידה רשומה.
מסגרת הסיוע:

עבור היעדרות משני שיעורים בקורס חובה, ניתן לבקש מפגש חונכות אחד בן 90 דקות, עד לתקרה של 5 מפגשים.
שיעור ותרגיל נחשבים כשיעור אחד.
חלק מהשיעורים יינתנו בקבוצה קטנה (ולא באופן פרטני).
חונכות תינתן עבור שיעורים במתכונת רגילה בלבד (לא כולל מעבדות, סמינריונים, סדנאות, סיורים, הכשרה מעשית וכיוצ"ב)
אופן הגשת הבקשה:

סטודנטית שמבקשת סיוע בהשלמת חומרי הלימוד תגיש בקשה בתוך שבועיים מסיום התקופת הזכאות  לרכזת ההורות בדיקנט.
יש לצרף לבקשה צילום תעודת זהות וצילום אישור לידה/הריון [בטופס ההרשמה המקוון](https://studean.huji.ac.il/book/%D7%A6%D7%95%D7%A8-%D7%A7%D7%A9%D7%A8-2)

1. **הכנסת תינוקות לשיעורים**

תתאפשר להורה הכנסת תינוקות בני עד 6 חודשים לשיעורים עיוניים. יש להקפיד על כללי הבטיחות הנהוגים באוניברסיטה. חל איסור להכניס תינוקות למעבדות. אם נגרמת הפרעה כלשהי למהלך התקין של השיעור, באחריות ההורה להפסיק את ההפרעה. המורה בקורס רשאי לבקש את הוצאת התינוקות מהשיעור אם יש בה הפרעה למהלך התקין של השיעור.

**17. התאמות בנסיבות מחלת ילד** עד גיל 13סטודנט/ית אשר הוכר/ה כסטודנט/ית הורה לפי נספח זה, יציג אישור רופא חתום ידנית למזכירות היחידה בתיאום עם מורה הקורס, תוך עמידה בחובות הסף האקדמיות להשלמת הקורס, יהיה זכאי:
היעדרות של עד 10% משיעורים בהם דרישת נוכחות חובה, תחת נסיבות אלו בימים הרלוונטיים.
מתן דחייה בהגשת מטלות תוך תיאום עם מורה הקורס.
מועד מיוחד במידה וימי מחלת הילד/ה היו ברצף של ארבעה ימים בשבוע לפני הבחינה ובתנאי שניגש למועד הנוסף.

**נספח ה' - התאמות למשרתים במילואים ולבני זוגם שהם הורים**

סטודנט/ית יקר/ה

האוניברסיטה קבעה נוהל זה לריכוז זכויות סטודנטים במילואים המבוסס על כללי זכויות הסטודנט (התאמות לסטודנטים המשרתים בשירות מילואים), תשע"ב-2012.

בכדי להבטיח שמירה על זכויותיך יש לפעול בהתאם לנוהל.

הערה: מקום שבו הניסוח בנוהל הוא בלשון זכר הכוונה היא לכל המינים.

לתשומת לב: זכויותיו של הורה שבן או בת זוגו שירתו שירות מילואים מפורטות באופן מרוכז בהמשך הנספח.

**הגדרות:**

"**דרישה מוקדמת**" – השתתפות בקורס, בחינה או מטלה המהווים תנאי להשתתפות בקורס אחר, בחינה אחרת או מטלה אחרת או לקבלה לשנת לימודים מתקדמת.

"**היעדרות בשל שירות מילואים**" – היעדרות בתקופת לימודים או בחינות בשל שירות מילואים כהגדרתו בחוק שירות המילואים , התשס"ח-2008.

"**מטלה**" –תרגיל, עבודה, עבודה סמינריונית, פרויקט, רפרט וכדומה.

"**סטודנט הורה**" – סטודנט שהוא הורה לילד שטרם מלאו לו 13 שנים.

"**שירות מילואים**" – כהגדרתו בחוק שירות המילואים.

"**שירות מילואים בנסיבות חירום, במצב מיוחד או בהתראה קצרה**" (להלן: "**שירות מילואים בנסיבות חריגות**") – שירות מילואים על פי קריאה לשירות לפי הוראות סעיף 8 לחוק שירות המילואים או על פי קריאה לשירות במצב מיוחד כמשמעותה בסעיף 9(א) לחוק שירות המילואים או שירות מילואים על פי קריאה לשירות בהתראה קצרה לפי קביעה של שר הביטחון וצה"ל כמשמעותה בפקודות הצבא.

**1. הגשת בקשה להתאמות**

(א) סטודנטים המבקשים לקבל התאמות יפעלו בהתאם לנוהל זה ולסעיף [1.12.4 בנהלי](http://info.huji.ac.il/university-services/central_students_unit/talmid_beuniversita_haivrit) הוראה ולימודים.

(ב) סטודנטים המבקשים לקבל התאמות יפנו אל רכז/ת המילואים בפקולטה בה הם לומדים.

**2. היעדרות משיעורים ודחיית לימודים**

(א) סטודנט משרת מילואים זכאי להיעדר משיעורים בתקופת שירות המילואים, בלא הגבלה, ולא ייפגעו זכויותיו בשל כך, לרבות לעניין דרישות נוכחות לצורך זכאות לגשת לבחינות, להגשת עבודות או למתן ציון מיטיב.

(ב) סטודנט ששירת שירות מילואים בנסיבות חריגות, זכאי להיעדר מיום לימודים אחד בסמוך לאחר תום שירות מילואים זה ואם תקופת השירות עלתה על 10 ימים, יהיה זכאי ליום היעדרות נוסף בשל כל 10 ימי שירות מילואים כאמור; כל יום היעדרות יהיה בסמוך לאחר תום שירות המילואים.

(ג) במידת האפשר ובשים לב לסוג שירות המילואים המדובר, באחריות הסטודנט לתאם ההיעדרות כאמור מראש עם מורה הקורס ולהשלים את החומר שהחסיר.

(ד) סטודנט ששירת שירות מילואים של 10 ימים לפחות במצטבר במהלך סמסטר לעניין קורס סמסטריאלי או 20 ימים לפחות במצטבר במהלך שנת הלימודים לעניין קורס שנתי, ונעדר בשל כך משיעורים בקורס, רשאי לדחות את הקורס ולחזור עליו בלא תשלום נוסף בתנאי שעדיין לא נבחן.

**3. מטלות**

(א) על סטודנט משרת מילואים ליידע מראש, ככל הניתן, את המורה על שירות המילואים הצפוי וזכאי לדחייה במועד הגשת מטלה או מטלה חלופית בהתאם להחלטת המרצה, כמפורט להלן.

(ב) במקרה בו סטודנט שירת במילואים בזמן שהוקצב להכנת מטלה, יידחה מועד הגשת המטלה או מטלה חלופית בהתאם להחלטת המרצה, במספר הימים לפחות שבהם שירת במילואים; היה השירות שירות מילואים בנסיבות חריגות יידחה המועד ב-10 ימים או במספר הימים שבהם שירות במילואים, לפי הגבוה. כלל זה חל גם על הגשת מטלה חלופית.

(ג) תלמיד שהפסיד עקב שירות מילואים של 14 ימים ומעלה את מועד הגשתן של למעלה משמונה עבודות, יפנה לרכז המילואים של פקולטת האם שלו אשר רשאית לדון ולהחליט מתוך רצון טוב אך גם מתוך התחשבות בדרישות הקורסים השונים אם וכיצד יוגשו העבודות.

**4. מעבדות, סמינריונים, סדנאות, סיורים והכשרה מעשית**

(א) סטודנט משרת מילואים שנעדר בשל שירות מילואים מקורס במעבדה, סמינריון, סיור, סדנה או הכשרה מעשית רשאי לקבל אחת מההתאמות הבאות בתיאום עם המרצה:

1. להשלים את שהחסיר במועד שייקבע על ידי המרצה.
2. השתתפות חוזרת במועד שייקבע על ידי המרצה.
3. המרת המטלה שהחסיר במטלה אחרת שתקבע על ידי המרצה.
4. פטור מהמטלה – בקשה לפטור תוגש למרצה.

(ב) הסטודנט יפנה [לרכז/ת המילואים בפקולטה](https://studean.huji.ac.il/%D7%A8%D7%A9%D7%99%D7%9E%D7%AA-%D7%A8%D7%9B%D7%96%D7%99-%D7%9E%D7%99%D7%9C%D7%95%D7%90%D7%99%D7%9D) לתאום ההתאמה. בנוסף,  אופן ההתאמה יפורט באתר היחידה האקדמית או באתר הקורס. התאמות אלו לא יגררו חיוב בתשלום נוסף.

**5. בחינה**

(א) סטודנט שנעדר מבחינה בשל שירות מילואים זכאי להיבחן במועד מיוחד בעבור כל מועד שהפסיד (ראו סעיף ד להלן).

(ב) סטודנט ששירת שירות מילואים ברצף במשך 9-2 ימים במהלך תקופת הבחינות או בסמוך לה (דהיינו החל את שירות המילואים לפני תקופת הבחינות וסיים במהלכה) זכאי לא לגשת לבחינה המתקיימת בסמוך לחזרתו ולקבל מועד מיוחד על פי המפתח הבא:

* שירות מילואים רצוף של 3-2 ימים: רשאי התלמיד לא להיבחן בבחינה המתקיימת במהלך 24 שעות לאחר חזרתו מהשירות ויהיה זכאי להיבחן במועד מיוחד.
* שירות מילואים רצוף של 4-6 ימים: רשאי התלמיד לא להיבחן במהלך 48 שעות לאחר חזרתו מהשירות ויהיה זכאי להיבחן במועד מיוחד.
* שירות מילואים רצוף של 9-7 ימים: רשאי התלמיד לא להיבחן במהלך 72 שעות לאחר חזרתו מהשירות ויהיה זכאי להיבחן במועד מיוחד.

(ג) סטודנט ששירת שירות מילואים כמפורט להלן, יהיה זכאי להיבחן במועד מיוחד בכל קורס שהיה אמור להיבחן בו בתקופת הבחינות, בהתאם לאמור בסעיף ד' להלן:

1. שירת 10 ימים לפחות במצטבר במהלך תקופת הבחינות.

2. במהלך הסמסטר הסמוך לתקופת הבחינות שירת שירות מילואים של 10 ימי מילואים רצופים לפחות או 21 ימים במצטבר.

3. שירת שירות מילואים בנסיבות חריגות של 5 ימים רצופים לפחות, במהלך תקופת הבחינות או בסמסטר הסמוך לה, או 21 ימים במצטבר במהלך הסמסטר הסמוך לתקופת הבחינות.

(ד) מועד בחינה מיוחד לפי סעיף זה יתקיים בתוך 45 ימים ממועד הבחינה האחרון בקורס; או במהלך הסמסטר העוקב למועד קיום הבחינה; או במועד אחר שתציע הפקולטה, בהסכמת הסטודנט, שיתקיים לכל המאוחר בשנת הלימודים העוקבת למועד קיום הבחינה; והכול לפי בחירת הסטודנט.

\*\*\*יש לפנות לרכז המילואים של פקולטת או לוועדת ההוראה הרלוונטית בבקשות למועד מיוחד\*\*\*

**6. היעדרות מבחינה או עבודה המהווה דרישה מוקדמת**

סטודנט שנעדר בשל שירות מילואים מבחינה, קורס במעבדה, סמינריון, סיור, סדנה או הכשרה מעשית, המהווה דרישה מוקדמת לקורס אחר או תנאי מעבר לשנת הלימודים הבאה, או שבשל היעדרותו לא הגיש מטלה בקורס כאמור, זכאי ללמוד על תנאי בקורס המתקדם או בשנה המתקדמת עד להשלמת החובה האקדמית אותה החסיר כמפורט בסעיף זה במועד שייקבע על ידי הפקולטה.

**7. השלמת לימודים, רישום לקורסים ונוכחות**

(א) האוניברסיטה תסייע לסטודנט שנעדר בשל שירות מילואים בהשלמת חומר הלימוד שהפסיד, כמפורט להלן.

(ב) סטודנט שנעדר בשל שירות מילואים זכאי להטבה שוות ערך ל-50 צילומים או הדפסות של חומר לימודים שהפסיד, בעד כל יום שבו נעדר. לקבלת שוברים לצילומים שיש להגיש   [פניה מקוונת](https://sf_prod_hr.formtitan.com/reserve-duty) לרכזת המילואים בדיקנט

(ג) סטודנט שנעדר משיעורים בשל שירות מילואים יוכל לצפות בשיעורים המוקלטים אותם הפסיד. בקורס שלא התקיימה בו הקלטה, המרצה או המתרגל יקיימו שעות תגבור מיוחדות לסטודנט שחזר ממילואים או יספקו לו סיכום של השיעורים.

(ד) סעיף ג' לעיל לא יחול על קורסי הכשרה, סדנה, התנסות, תרגול מעשי או מעבדה.

(ה) האוניברסיטה תפעל, ככל האפשר, להכנסת מאגר של הרצאות בקורסי מבואות וקורסים מרכזיים במדיה דיגיטלית ואפשרות גישה אליהם, לסטודנטים הרשומים לקורס, באמצעות האינטרנט או בכל דרך אחרת.

(ו) סטודנט משרת מילואים שנעדר בשל שירות מילואים זכאי לעדיפות בשאילת ספרים מהספרייה או לשאילת ספרים בכמות העולה על הקבוע בנהלי האוניברסיטה, באמצעות רכז/ת המילואים בפקולטה.

(ז) סטודנט משרת מילואים שזומן לשירות מילואים וצפוי להיעדר בתקופת ההרשמה לקורסים, זכאי לרישום מוקדם לקורסים. רישום מוקדם יתבצע באמצעות הגשת צו מילואים ורשימת הקורסים למזכירות הרלוונטית. המזכירות תדאג לבצע הרשמה עם פתיחת תקופת ההרשמה.

(ח) סטודנט משרת מילואים היוצא לשירות מילואים במשך תקופת השינויים, יפנה ישירות לרכז/ת המילואים בפקולטה.

**8. הארכת לימודים**

(א) סטודנט ששירת שירות מילואים מצטבר של 150 ימים במהלך תקופת לימודיו התקנית יהיה זכאי להאריך את לימודיו ב–2 סמסטרים, בלי שיחויב בשכר לימוד או בכל תשלום נוסף בשל הארכה זו.

(ב) בקשה להארכה כאמור תוגש באמצעות רכז/ת המילואים בדיקנט הסטודנטים. הפנייה תיעשה באמצעות [פניה מקוונת](https://studean.huji.ac.il/book/%D7%90%D7%A0%D7%A9%D7%99-%D7%A7%D7%A9%D7%A8) המסבירה את סיבות הבקשה, ותכלול מסמכים ואישורים התומכים בבקשה.

**9. מלגות ומעונות**

האוניברסיטה העברית אינה מכירה בשירות מילואים כפעילות המזכה בנקודות לצורך קבלת מלגות מטעם האוניברסיטה, או מעונות.

**10. הכרה בשירות מילואים כפעילות המזכה בנקודת זכות**

שירות מילואים עשוי להיות מוכר כפעילות המזכה בנקודות זכות. פירוט מלא מצוי בנספח ט' לתקנון נה"ל.

**11.  "מרתונים**" **של אגודת הסטודנטים**

סטודנט לתואר בוגר ששירת במילואים יהיה זכאי לסבסוד חלקי של עלות "מרתון" שמקיימת אגודת הסטודנטים לקראת מבחן, באופן הבא:

* בהיעדרות מצטברת של 10 עד 19 ימי מילואים בסמסטר, ניתן לקבל סבסוד של 50% מעלות המרתונים בקורסי חובה אליהם התלמיד רשום.
* בהיעדרות מצטברת של 20 ימי מילואים ומעלה בסמסטר, ניתן לקבל סבסוד של 80% מעלות המרתונים בקורסי חובה אליהם התלמיד רשום.

לצורך קבלת הסבסוד יש להגיש [פניה מקוונת](https://sf_prod_hr.formtitan.com/reserve-duty) אל רכז/ת המילואים בדיקנט הסטודנטים.

**ריכוז זכויות סטודנט הורה שבן/בת זוגו משרת במילואים**

**1. היעדרות משיעורים ודחיית לימודים**

(א) סטודנט הורה שבן או בת זוגו שירתו שירות מילואים, זכאי להיעדר משיעורים, בכל יום בתקופת שירות המילואים, למשך שתי שעות לימודים עד השעה 10:30 ובלא הגבלה החל מהשעה 15:00, וזכויותיו לא ייפגעו בשל היעדרות זו, לרבות לעניין דרישות נוכחות לצורך זכאות לגשת לבחינות, להגשת עבודות או למתן ציון מיטיב.

(ב) סטודנט הורה שנעדר משיעורים בהתאם לאמור בסעיף א' לעיל, רשאי לדחות קורס אחד או יותר ולחזור עליו בלא תשלום נוסף בתנאי שעדיין לא נבחן בו, במצב שבו בן או בת זוגו שירתו שירות מילואים של 10 ימים לפחות במצטבר במהלך סמסטר לעניין קורס סמסטריאלי או 20 ימים לפחות במצטבר במהלך שנת הלימודים לעניין קורס שנתי.

(ג) נוסף על האמור בסעיף א' לעיל, סטודנט הורה שבן או בת זוגו שירתו שירות מילואים בנסיבות חריגות, רשאי להיעדר מיום לימודים אחד בשל כל 10 ימי שירות מילואים כאמור של בן או בת זוגו, אך לא יהיה רשאי להיעדר מיותר מ-5 ימי לימודים.

**2. מטלות**

(א) במקרה בו שירות מילואים של בן או בת זוגו של סטודנט הורה חל בזמן שהוקצב להכנת מטלה, יידחה מועד הגשת המטלה או מטלה חלופית בהתאם להחלטת המרצה, במספר הימים לפחות שבהם התקיים שירות המילואים של בן או בת הזוג. היה השירות שירות מילואים בנסיבות חריגות יידחה המועד ב-10 ימים או במספר הימים שבהם שירת במילואים, לפי הגבוה. כלל זה חל גם על הגשת מטלה חלופית.

(ב) סטודנט הורה שנעדר משיעורים בשל שירות מילואים של 14 ימים ומעלה של בן או בת הזוג וכתוצאה מכך הפסיד את מועד הגשתן של למעלה משמונה עבודות, יפנה לרכז המילואים של פקולטת או לוועדת ההוראה של פקולטת האֵם שלו אשר רשאית לדון ולהחליט מתוך רצון טוב אך גם מתוך התחשבות בדרישות הקורסים השונים אם וכיצד יוגשו העבודות.

**3. מעבדות, סמינריונים, סדנאות, סיורים וקורסי הכשרה מעשית**

(א) סטודנט הורה שנעדר כאמור בסעיף 1(א) לעיל, מקורס במעבדה, סמינריון, סיור, סדנה או הכשרה מעשית רשאי לקבל אחת מההתאמות הבאות בתיאום עם המרצה:

1. להשלים את שהחסיר במועד שייקבע על ידי המרצה.
2. השתתפות חוזרת במועד שייקבע על ידי המרצה.
3. המרת המטלה שהחסיר במטלה אחרת שתקבע על ידי המרצה.
4. פטור מהמטלה – בקשה לפטור תוגש למרצה.

(ב) אופן ההתאמה יפורט באתר היחידה האקדמית או באתר הקורס. התאמות אלו לא יגררו חיוב בתשלום נוסף.

**4. בחינה**

(א) סטודנט הורה שנעדר מבחינה בשל שירות מילואים של בן או בת זוגו, זכאי להיבחן במועד מיוחד בעבור כל מועד שהפסיד.

(ב) סטודנט הורה שבן או בת זוגו שירתו במילואים במהלך תקופת הבחינות שירות מילואים כמפורט להלן, יהיה זכאי להיבחן במועד מיוחד בכל קורס שהיה אמור להיבחן בו בתקופת הבחינות, בהתאם לאמור בסעיף ג' להלן:

1. שירת 10 ימים לפחות במצטבר במהלך תקופת הבחינות.

2. במהלך הסמסטר הסמוך לתקופת הבחינות שירת שירות מילואים של 10 ימי מילואים רצופים לפחות או 21 ימים במצטבר.

3. שירת שירות מילואים בנסיבות חריגות של 5 ימים רצופים לפחות, במהלך תקופת הבחינות או בסמסטר הסמוך לה, או 21 ימים במצטבר במהלך הסמסטר הסמוך לתקופת הבחינות.

(ג) מועד בחינה מיוחד לפי סעיף זה יתקיים בתוך 45 ימים ממועד הבחינה האחרון בקורס; או במהלך הסמסטר העוקב למועד קיום הבחינה; או במועד אחר שתציע הפקולטה, בהסכמת הסטודנט, שיתקיים לכל המאוחר בשנת הלימודים העוקבת למועד קיום הבחינה; והכול לפי בחירת הסטודנט.

\*\*\*יש לפנות לרכז המילואים של פקולטת או לוועדת ההוראה הרלוונטית בבקשות למועד מיוחד\*\*\*

**5. היעדרות מבחינה או עבודה המהווה דרישה מוקדמת**

סטודנט הורה שנעדר בשל שירות מילואים של בן או בת זוגו מבחינה, קורס במעבדה, סמינריון, סיור, סדנה או הכשרה מעשית, המהווה דרישה מוקדמת לקורס אחר או תנאי מעבר לשנת הלימודים הבאה, או שבשל היעדרותו לא הגיש מטלה בקורס כאמור, זכאי ללמוד על תנאי בקורס המתקדם או בשנה המתקדמת עד להשלמת החובה האקדמית אותה החסיר כמפורט בסעיף זה במועד שייקבע על ידי הפקולטה.

**6. השלמת לימודים, רישום לקורסים ונוכחות**

(א) האוניברסיטה תסייע לסטודנט הורה שנעדר בשל שירות מילואים של בן או בת זוגו בהשלמת חומר הלימוד שהפסיד, כמפורט להלן.

(ב) סטודנט הורה שנעדר בשל שירות מילואים של בן או בת זוגו זכאי להטבה שוות ערך ל-50 צילומים או הדפסות של חומר לימודים שהפסיד, בעד כל יום מילואים של בן או בת הזוג. לקבלת שוברים לצילומים יש לפנות אל רכז/ת המילואים בדיקנט הסטודנטים.

(ג) סטודנט הורה שנעדר משיעורים בשל שירות מילואים של בן או בת זוגו יוכל לצפות בשיעורים המוקלטים אותם הפסיד. בקורס שלא התקיימה בו הקלטה, המרצה או המתרגל יקיימו שעות תגבור מיוחדות לסטודנט ההורה או יספקו לו סיכום של השיעורים.

(ד) סעיף ג' לעיל לא יחול על קורסי הכשרה, סדנה, התנסות, תרגול מעשי או מעבדה.

(ה) האוניברסיטה תפעל, ככל האפשר, להכנסת מאגר של הרצאות בקורסי מבואות וקורסים מרכזיים במדיה דיגיטלית ואפשרות גישה אליהם, לסטודנטים הרשומים לקורס, באמצעות האינטרנט או בכל דרך אחרת.

(ו) סטודנט הורה שנעדר בשל שירות מילואים של בן או בת זוגו זכאי לעדיפות בשאילת ספרים מהספרייה או לשאילת ספרים בכמות העולה על הקבוע בנהלי האוניברסיטה, באמצעות רכז/ת המילואים בפקולטה.

(ז) סטודנט הורה שבן או בת זוגו זומן לשירות מילואים וצפוי להיעדר בתקופת ההרשמה לקורסים, זכאי לרישום מוקדם לקורסים. רישום מוקדם יתבצע באמצעות הגשת צו מילואים ורשימת הקורסים למזכירוּת הרלוונטית. המזכירוּת תדאג לבצע הרשמה עם פתיחת תקופת ההרשמה.

(ח) סטודנט הורה שבן או בת זוגו זומן לשירות מילואים במשך תקופת השינויים, יפנה ישירות לרכז/ת המילואים בפקולטה.

**7. הארכת לימודים**

(א) סטודנט הורה שבן או בת זוגו שירתו שירות מילואים מצטבר של 150 ימים לפחות במהלך תקופת לימודיו התקנית יהיה זכאי להאריך את לימודיו בסמסטר אחד, בלי שיחויב בשכר לימוד או בכל תשלום נוסף בשל הארכה זו.

(ב) בקשה להארכה כאמור תוגש באמצעות רכז/ת המילואים בדיקנט הסטודנטים. הפנייה תיעשה באמצעות [פניה מקוונת](https://studean.huji.ac.il/book/%D7%90%D7%A0%D7%A9%D7%99-%D7%A7%D7%A9%D7%A8) המסבירה את סיבות הבקשה, ותכלול מסמכים ואישורים התומכים בבקשה.

למענה פרטני בנושאים אלה ניתן לפנות אל רכז/ת המילואים בדיקנט הסטודנטים: טלפון 02-5881833 או [בפנייה מקוונת](https://sf_prod_hr.formtitan.com/reserve-duty).

## נספח ו': לימודי עברית

רמת העברית של התלמיד נקבעת באמצעות בחינות מיון ושיבוץ שנעשות און-ליין. בחינות אלו מתקיימות לקראת תחילת לימודיו של התלמיד. על פי תוצאות בחינות המיון והשיבוץ ייקבע מי מהנבחנים זכאים להיבחן ב"בחינת פטור" ומי מהם יסווגו לרמות השונות של לימוד עברית.

פטור מלימודי עברית יוענק למי שהשיג ב"בחינת הפטור" ציון 75 לפחות (85 לפחות לתלמידי משפטים). תלמיד שהשיג ציון נמוך מזה ילמד בקורס  עלמ"א ב' (עברית למטרות אקדמיות ב')בשנת הלימודים הראשונה שלו. אם יעמוד בדרישות הקורס ויעבור את הבחינה בהצלחה יקבל פטור. תלמיד שהישגו בבחינת המיון לא זיכה אותו באפשרות להיבחן ב"בחינת פטור", ידורג לאחת מרמות הלימוד. סף הקבלה לחוגים באוניברסיטה מפורט באתר מדור קבלת תלמידים.

האוניברסיטה מקיימת בביה"ס לתלמידים מחו"ל קורסים בעברית ב"אולפן הקיץ" (בחודשים אוגוסט-ספטמבר). מומלץ לתלמידים שלא עמדו בדרישות הקבלה או המעבר, להשתתף בקורסים אלה. הלימודים בקיץ כרוכים בתשלום נוסף על שכר הלימוד הרגיל.

## נספח ז': לימודי אנגלית

1. ידיעת השפה האנגלית היא מיומנות יסוד ללימוד כל תחומי הידע באוניברסיטה. לפיכך על כל תלמידי האוניברסיטה להגיע לרמת שליטה נאותה בשפה זו.
2. היחידה לאנגלית כשפה זרה ממונה על הוראת השפה האנגלית לכל הסטודנטים באוניברסיטה העברית. מידע מלא על לימודי האנגלית, סילבי, לוחות זמנים של הקורסים השונים ותנאי המעבר בין הרמות השונות מפורטים באתר היחידה: <https://efl.huji.ac.il/>.
3. היחידה ללימודי אנגלית כשפה זרה מקיימת קורסים באנגלית כשפה זרה ברמות בסיסי, מתקדמים א' ומתקדמים ב'. רק תלמיד שסווג לרמת בסיסי לפחות יוכל להתקבל לאוניברסיטה, מלבד בחוגים בהם סף הקבלה באנגלית הוא גבוה יותר (מתקדמים א' או מתקדמים ב'): <http://info.huji.ac.il/reception-components/English-level>.
4. הצלחה בקורס ברמת מתקדמים ב' (כולל בחינת סיום), דהיינו השגת "פטור", היא תנאי מעבר לשנה ב'. תלמיד המתחיל את לימודיו ברמת בסיסי ילמד לפחות שלושה סמסטרים. תלמיד אשר התקבל לאוניברסיטה עם רמת בסיסי באנגלית והגיע עד תחילת שנת הלימודים השני שלו לתואר בוגר לרמת מתקדמים א' יוכל להגיש בקשה למזכירות החוג/פקולטה לאפשר לו להגיע לרמת הפטור עד לתום סמסטר א' של שנת לימודיו השנייה.
5. ועדת ההוראה של הפקולטה רשאית לאשר לתלמיד שלא הגיע ל"פטור" באנגלית ללמוד בשנה ב' בתכנית לימודים מצומצמת (בהיקף שלא יעלה על מחצית תכנית לימודים, כולל לימודים חוזרים באנגלית ובתשלום כנדרש. תנאי לכך הוא שהתלמיד השלים בהצלחה את כל חובות לימודיו בשנה א'). בכל מקרה, התלמיד לא יהיה רשאי ללמוד בפרוסמינריונים ובסמינריונים. התלמיד לא יתקבל כתלמיד מן המניין בשנה ג' אם לא עמד בתנאי המעבר באנגלית.
6. רמת ידיעותיו של התלמיד החדש באנגלית נקבעת לפי תת-המבחן לאנגלית בבחינה הפסיכומטרית, לפי מבחן " אמי"ר " או " אמיר"ם " או לפי הישגיו בקורס קיץ לאנגלית ביחידה לאנגלית כשפה זרה או בקורס אחר המוכר ע"י היחידה ללימודי אנגלית כשפה זרה.
7. תלמיד שתוצאות תת-המבחן הפסיכומטרי שלו יעלו על הסף העליון של מתקדמים ב', יהיה פטור מלימודי אנגלית. תלמיד שאינו פטור ידורג לפי תוצאות תת-המבחן ויחויב בלימוד אנגלית ובבחינת מעבר המתקיימת בסיומו של כל קורס. תלמיד הרוצה לשפר את הסיווג הפסיכומטרי שלו באנגלית רשאי גם לגשת לבחינת " אמי"ר " או " אמיר"ם ".
8. תנאי מעבר:
9. תלמיד שלא נרשם לקורס ו/או לא השתתף בקורס במסגרת היחידה לא יורשה לגשת לבחינות הנערכות על ידי היחידה.
10. תלמיד שלא יקבל ציון 60 לפחות בעבודת הכיתה לא יהיה רשאי לגשת לבחינת  סיום הקורס. תלמיד שלא יקבל ציון 60 לפחות בבחינת סיום הקורס יהיה חייב לחזור על הקורס.
11. סיום רמת מתקדמים ב' בציון 70 לפחות מעניק "פטור" מלימודי אנגלית. 70 הוא גם ציון המעבר הפנימי מרמה בסיסית לרמת מתקדמים א', ומרמת מתקדמים א' לרמת מתקדמים ב'. תלמיד שציונו בקורס פחות מ- 70 (גם אם ציונו בבחינה מעל ל- 60)  יחזור על הקורס באותה רמה.
12. ההשתתפות בקורסי אנגלית כרוכה בתשלום נוסף על שכר הלימוד הרגיל.
13. באוניברסיטה מתקיימים קורסים באנגלית גם בחופשת הקיץ בתנאי שירשמו מספיק תלמידים. בקורס קיץ אפשר ללמוד לפני שנה א' או בסוף שנה א'.

## נספח ח': התאמות בגין ליקויי ראיה

‏‏

1. זכאים להתאמות

סטודנט המציג תעודת עיוור/לקוי ראיה ו/או אישור נכות על ראיה מטעם המוסד לביטוח לאומי ו/או אישור רפואי מפורט המעיד על בעיית ראיה והקשיים הנגזרים ממנה, זכאי להיבחן בתנאים מותאמים.

1. תהליך אישור ההתאמות
2. הצגת האישורים על הלקות תעשה בפני עובדת הרווחה של מרכז הלמידה לעיוור.
3. זו תמליץ בפני ועדת ההוראה של הפקולטה בה לומד הסטודנט, אלו התאמות יש לאפשר לסטודנט.
4. קביעת ההתאמות תעשה עבור כל סטודנט באופן אישי, בהתאם לפרופיל התפקודי שלו ובהתחשב באופיין של הבחינות והמטלות הנדרשות במסגרת לימודיו.
5. במקרים חריגים בהם רמת הישימות של הבחינות עבור סטודנטים עיוורים אינה אפשרית, ימליץ מרכז הלמידה לעיוור לפקולטה על דרכי הבחנות אחרים.
6. ההחלטה הסופית בנוגע להתאמות הינה של הפקולטה.
7. התלמיד רשאי להגיש ערעור על ההחלטה לגבי זכאותו להתאמות. הערעור יוגש באמצעות מזכירות ההוראה של הפקולטה לדיקנט הסטודנטים. ועדת הערעורים תקבל החלטה ותשלח את החלטתה המנומקת לתלמיד תוך 15 יום מיום הגשת הערעור, באמצעות מזכירות הפקולטה.
8. ביצוע הבחינות וההתאמות בבחינות
9. הבחינות מתקיימות בזמנים ובמועדים בהם נבחנים סטודנטים רגילים, אלא אם הוחלט אחרת ע"י הפקולטה.
10. רשאי הסטודנט לקוי הראיה/עיוור לבחור להיבחן בחדרי הלימוד במרכז הלמידה לעיוור. החדרים מצוידים בין היתר במכשירי הגדלה העומדים לשימושו של הסטודנט.
11. במידת הצורך, יוצמד לסטודנט מקריא ו/או משכתב שתפקידו לקרוא את הבחינה ולרשום על גבי מחברת הבחינה את תשובות הסטודנט העיוור/לקוי הראיה. המקריא/משכתב בהכרח אינו מהחוג בו לומד הסטודנט, למעט מקרים בהם ישנו צורך במומחיות ייחודית בשל תוכן הבחינה.
12. סטודנט לקוי ראיה/עיוור המבקש לקיים את הבחינה בעזרת מחשב עם ציוד עזר (צג ברייל, תוכנת קול, הגדלה), חייב באישור הפקולטה. במקרה של אישור, עמדת המחשב המיועדת תנוטרל מחיבור לרשת.
13. תוספת הזמן הבסיסית הניתנת לסטודנט לקוי ראיה/עיוור הינה עד 50%.

במקרה של חריגה מכללים אלו הבקשה תועבר לדיקן הסטודנטים.

1. עבודות ותרגילים
2. סטודנט עיוור/לקוי ראיה יכול לפנות למרכז הלמידה לעיוור ולבקש המלצה על הארכת זמן הגשת עבודות/תרגילים.
3. המלצת מרכז הלמידה לעיוור לפקולטה כפופה לפרופיל התפקודי של הסטודנט כמו גם לעיתוי הפניה ולאופי העבודה האקדמית.

פרטים נוספים ניתן לראות בקישורית הבאה:

<http://studean.huji.ac.il/?cmd=ease.25>

**\*דרכי פניה**

טל' מזכירות: 02-5882155

טל' עובדת רווחה: 02-5883284

פקס מזכירות: 02-5826166

אי-מייל: yifatn@savion.huji.ac.il

##

**נספח ט': קבלת נ"ז בגין מעורבות חברתית**

בעקבות חקיקת חוק עידוד מעורבות סטודנטים בפעילות חברתית וקהילתית ,תשע"ח-2018, החליטה האוניברסיטה ליישם את החוק באופן הבא:

1. לסטודנטים לתואר בוגר יוענק פטור אקדמי אך **לא פטור כספי** בהיקף של 2 נ"ז מקורסי אבני פינה (בתכניות לימודים שבהם מוטלת חובה לימוד קורסי אבני פינה) או במקום קורס אחר בהיקף של 2 נ"ז שייקבע החוג (בתכניות לימודים שבהם אין נלמדים קורסי אבני פינה), פעם אחת בלבד במהלך לימודיהם, בגין השתתפות באחת הפעילויות הבאות (להלן: "פעילות מזכה): פעילות התנדבות, שירות מילואים, השתתפות בנבחרת ספורט של האוניברסיטה או בתזמורת האוניברסיטה.
2. פעילות חברתית מזכה: פעילות חברתית וקהילתית של 40 שעות בפועל (לא כולל שעות הכשרה, הדרכה או הגעה למקום הפעילות) שנעשתה בהתנדבות במהלך שנת לימודים אחת, שלא התקבלו בגינה שכר או מלגה. פעילות חברתית תוכר כפעילות מזכה רק אם התקיימה בנוסף ומחוץ למסגרות הכשרה, פרקטיקום, שעות קליניות, המהוות חלק אינטגרלי מתכנית הלימודים.
   סוגי הפעילויות המזכות: פעילויות חונכות אקדמית או אישית במסגרת דיקנט הסטודנטים, מתוך רשימת פעילויות שתיקבע על ידי דיקן הסטודנטים; ופעילויות באחת המסגרות שנכללת ברשימה שתתפרסם באתר היחידה למעורבות חברתית בדיקנט הסטודנטים, או במסגרת אחרת אשר זכתה לאישור הדיקנט טרם התחלת הפעילות החברתית. על הפעילות החברתית להיעשות באופן בו לא תיפגע בנוכחות של הסטודנטים בשיעורים ובמילוי כל דרישה אקדמית אחרת.

שירות מילואים מזכה: שירות מילואים של 10 ימים לפחות שנעשה בשנת לימודים אחת ומתוכם שירות של חמישה ימים לפחות ברצף; או שירות של 21 ימים לפחות (גם ללא רצף ימים כאמור).

ייצוג מזכה: ייצוג האוניברסיטה בנבחרת של האוניברסיטה או השתתפות פעילה בתזמורת האוניברסיטה.

**נספח י': הכשרות קליניות ומעשיות**

* הערות:
* המסמך מנוסח בלשון זכר אך פונה לשני המינים.
* בכל מקום שכתוב "בית ספר" הכוונה גם לחוג/פקולטה.
* בכל מקום שכתוב "ראש בית ספר" הכוונה גם לדיקאן הפקולטה/ראש חוג.
* בכל מקום שכתוב "הכשרה מעשית" הכוונה היא גם "הכשרה קלינית" ולהפך.

1. **הגדרה**

* סטודנט בהכשרה קלינית הוא מי שממלא אחר התנאים הבאים:

1. סטודנט באוניברסיטה העברית בהתאם לס' 1 לתקנון האוניברסיטה.
2. סטודנט המחויב בהכשרה מעשית לצורך סיום לימודיו.
3. זכויותיו וחובותיו של סטודנט בהכשרה מעשית יהיו בהתאם לנהלי האוניברסיטה העברית, נהלי החוג/בית הספר , ובהתאם לנהלי מקום ההכשרה.

* שיוך לאוניברסיטה ולפקולטה

1. החוג/בית הספר קובע את כללי הלימודים, שהם נוספים על הכללים האוניברסיטאיים, ומטפל בעניינים אקדמיים-אדמיניסטרטיביים בנוגע לתלמיד במהלך לימודיו (כגון חריגה במבנה הלימודים, מועדים מיוחדים לבחינות, הצטיינות בלימודים).
2. החוג/בית הספר הינו הגורם האחראי על הסטודנטים במהלך ההכשרה הקלינית.
3. החוג/בית הספר הוא הגורם הדואג לשמור על איכות ההוראה הקלינית של הסטודנטים ולוודא כי ההכשרה מאפשרת לסטודנט לצבור את כלל המיומנויות הנדרשות בתחום לימודיו.
4. נציבות להטרדה מינית
5. יובהר כי סטודנט בהכשרה מעשית כפוף לנהלי האוניברסיטה העברית. התנהלות בסוגיות הקשורות בנושא יועברו לטיפול הנציבות לטיפול בהטרדה מינית באוניברסיטה העברית בהתאם לתקנון למניעת הטרדה מינית באוניברסיטה, תוך עדכון הגורמים הדרושים לטיפול בתלונה במקום ההכשרה ובחוג/בבית הספר.
6. תקנון המשמעת האוניברסיטאי יחול על הסטודנטים במהלך ההכשרה.

**2. הכשרות קליניות**

1. ההכשרות הקליניות מתקיימות לפי הפירוט בשנתון בית הספר ובאתר האינטרנט של ההכשרה. שינויים יתפרסמו באתר האינטרנט בהתאם לתקופת השינויים האוניברסיטאית ו/או בהתאם להנחיות הפקולטה.
2. כל שינוי בלוח זמנים (החורג ממסגרת הזמנים שהוקצתה להכשרה בזמן תקופת השינויים), שינוי בחובות התלמידים, שינוי בשיטות ההערכה או שינוי במרכיבי הציון הסופי – יהיה בהתאם למוגדר בנהלי הוראה ולימודים באוניברסיטה העברית, ויהיה מותנה באישור וועדת ההוראה של החוג/בית הספר ובתיאום עם מקום ההכשרה
3. הכשרה קלינית המתקיימת במספר מקומות:
4. במקרה שהכשרה מתקיימת במספר מקומות הכשרה שונים, מטרות ההכשרה והקריטריונים להערכת הסטודנטים וחובותיהם האקדמיות (לרבות גיליון הערכה ומטלת סיום ההכשרה) יהיו זהים.
5. במקרה שהכשרה מאותו סוג מתקיימת במספר מקומות הכשרה שונים, דרישות ההכשרה (כגון מספר המשמרות) יהיו דומות.
6. במקרה שהכשרה מתקיימת במספר מקומות הכשרה שונים, מספר שעות ההכשרה הכולל יהיה זהה.

**3. שעות הכשרה**

1. שעות ההכשרה הקלינית ישקפו את מספר השעות שבהן נדרשת נוכחות של סטודנט במקום ההכשרה קלינית, בתוספת מספר השעות של ההרצאות הנדרשות לצפייה ולימוד לקראת ההכשרה או במהלכה כפי שיקבעו על ידי החוג/בית הספר ומקום ההכשרה.
2. סטודנט יהיה זכאי להפסקה אחת ביום לפחות במהלך יום ההכשרה המעשית.
3. במקומות בהם ההכשרה מתקיימת במשך שבוע שלם, סטודנט שביצע הכשרה ביום המנוחה השבועי (שבת) יקבל יום מנוחה אחר במקומו בשבוע העוקב.

**4. שיבוץ**

1. סטודנט ישובץ להכשרה בהתאם לתנאים שיקבע בית הספר/החוג.
2. ביצוע תהליך השיבוץ הוא באחריות צוות בית הספר/החוג.

**5. תנאי מעבר**

1. מעבר שנה בהכשרה קלינית והשלמתה כפוף להשלמת כלל החובות שפורסמו בסילבוס של תכנית ההכשרה.

**6. ציונים והערכה**

1. הקריטריונים להערכת הסטודנט יהיו דומים בכל מקומות ההכשרה (כגון מבנה ופורמט המבחן, רמת קושי, מטלת הסיום).
2. קריטריונים להערכת הסטודנטים:
3. בהכשרות מעשיות ציונים והערכה מילולית יפורסמו עד תום השנה האקדמית בה התקיימה ההכשרה.
4. מתן ציונים והערכה מילולית יתבססו על מחוון שיוגדר מראש. המחוון יפורסם לסטודנט בעת רישומו להכשרה.
5. מחוון ההערכה יהיה גלוי לסטודנט לצורך לימוד מטעויות.
6. במקרה בו ניתן ציון בהכשרה המעשית סטודנט יהיה רשאי לערער עליו. ערעור על הציון יעשה בהתאם לתקנון החוג/בית הספר.

**7. מורים קליניים**

1. המורה הקליני הוא מי שאחראי על לימוד והכשרת הסטודנט במקום ההכשרה.
2. המורה הקליני במקום ההכשרה יפגוש את הסטודנט לצורך הדרכה בתדירות הנדרשת להכשרה ראויה, בהתאם לנהלי בית הספר ומקום ההכשרה, ובהתאם לדרישות הקבועות בחוק.

**8. התאמות למשרתי מילואים**

1. בהיעדר התייחסות בתקנון בית הספר/החוג, נספח הקלות למשרתי מילואים בנה"ל יהיה תקף עבור סטודנטים בהכשרה מעשית.
2. אופן השלמת ההכשרה יקבע בתיאום עם רכז המילואים ביחידה ועם מקום ההכשרה ובית הספר/החוג בכפוף לזמינות של המורה הקליני ושדה מתאים ופנוי.

**9. התאמות בנסיבות הורות**

1. בהיעדר התייחסות בתקנון בית הספר/החוג, נספח הורות בנה"ל יהיה תקף עבור סטודנטים בהכשרה מעשית.
2. אופן השלמת ההכשרה יקבע בתיאום עם מקום ההכשרה ובית הספר/החוג.

נספח כ' **התאמות בשל קשיים בשפה: השפה האנגלית**

1. תלמידים בוגרי/בוגרות החינוך החרדי יהיו זכאים להארכת זמן של 25% בבחינות הנערכות בשפה האנגלית במהלך הלימודים לתואר אחד באוניברסיטה וציוניהם לא ייפגעו בגין שגיאות כתיב. הם יורשו להשתמש בתקופת הזכאות במילון או במילונית ממוחשבת (שלא מאפשרת גישה לרשת האינטרנט).
